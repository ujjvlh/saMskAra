<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कारे विश्वासटिप्पणयः  | प्रपाठकः 1</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.72.0" />
    
    
      <META NAME="ROBOTS" CONTENT="INDEX, FOLLOW">
    

    <link href="/saMskAra/sangrahaH/taittirIyA/saMhitA/bhaTTa-bhAskara-bhAShyam/2/1/" rel="alternate" type="application/rss+xml" title="संस्कारे विश्वासटिप्पणयः" />
    <link href="/saMskAra/sangrahaH/taittirIyA/saMhitA/bhaTTa-bhAskara-bhAShyam/2/1/" rel="feed" type="application/rss+xml" title="संस्कारे विश्वासटिप्पणयः" />

    <meta property="og:title" content="प्रपाठकः 1" />
<meta property="og:description" content="अनुवाकः १ अथ द्वितीयकाण्डप्रारम्भः ॥
मन्त्रः [संयुक्तमन्त्रः - वा॒य॒व्यꣵ॑ श्वे॒तमा ल॑भेत॒ भूति॑कामो वा॒युर्वै ख्षेपि॑ष्ठा दे॒वता॑ वा॒युमे॒व स्वेन॑ भाग॒धेये॒नोप॑ धावति॒ स ए॒वैन॒म्भूति॑ङ्गमयति॒ भव॑त्ये॒व ]
वा॒य॒व्यꣵ॑ श्वे॒तमा ल॑भेत॒ भूति॑कामः।
टीका 1 अतः परं काम्याः पशवो विधीयन्ते काम्यप्रायाः, नैमित्तिकानां च मध्ये विधानात् । तेषां वेद्यादिनियमो नास्ति । वैश्वदेवकाण्डं - वायव्यं श्वेतमा लभेतेत्यादि ॥
तेषां च &lsquo;पीवोन्नां रयिवृधः&rsquo; इत्यारभ्य षडृचो याज्यानुवाक्याः ; वपायाः, पुरोडाशस्य, हविष इति द्वेद्वे । वायव्यं वायुदेवत्यं श्वेतं श्वेतवर्णं पशुमालभेत भूतिकामः । आलम्भनं नियोजनम् । भूतिः विभूतिः धनवत्ता । भूतिं कामयत इति &lsquo;शीलिकामि&rsquo; इत्यादिना णप्रत्ययः, पूर्वपदप्रकृति- स्वरत्वं च ।" />
<meta property="og:type" content="article" />
<meta property="og:url" content="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/1/" />

<meta itemprop="name" content="प्रपाठकः 1">
<meta itemprop="description" content="अनुवाकः १ अथ द्वितीयकाण्डप्रारम्भः ॥
मन्त्रः [संयुक्तमन्त्रः - वा॒य॒व्यꣵ॑ श्वे॒तमा ल॑भेत॒ भूति॑कामो वा॒युर्वै ख्षेपि॑ष्ठा दे॒वता॑ वा॒युमे॒व स्वेन॑ भाग॒धेये॒नोप॑ धावति॒ स ए॒वैन॒म्भूति॑ङ्गमयति॒ भव॑त्ये॒व ]
वा॒य॒व्यꣵ॑ श्वे॒तमा ल॑भेत॒ भूति॑कामः।
टीका 1 अतः परं काम्याः पशवो विधीयन्ते काम्यप्रायाः, नैमित्तिकानां च मध्ये विधानात् । तेषां वेद्यादिनियमो नास्ति । वैश्वदेवकाण्डं - वायव्यं श्वेतमा लभेतेत्यादि ॥
तेषां च &lsquo;पीवोन्नां रयिवृधः&rsquo; इत्यारभ्य षडृचो याज्यानुवाक्याः ; वपायाः, पुरोडाशस्य, हविष इति द्वेद्वे । वायव्यं वायुदेवत्यं श्वेतं श्वेतवर्णं पशुमालभेत भूतिकामः । आलम्भनं नियोजनम् । भूतिः विभूतिः धनवत्ता । भूतिं कामयत इति &lsquo;शीलिकामि&rsquo; इत्यादिना णप्रत्ययः, पूर्वपदप्रकृति- स्वरत्वं च ।">

<meta itemprop="wordCount" content="9951">



<meta itemprop="keywords" content="" /><meta name="twitter:card" content="summary"/>
<meta name="twitter:title" content="प्रपाठकः 1"/>
<meta name="twitter:description" content="अनुवाकः १ अथ द्वितीयकाण्डप्रारम्भः ॥
मन्त्रः [संयुक्तमन्त्रः - वा॒य॒व्यꣵ॑ श्वे॒तमा ल॑भेत॒ भूति॑कामो वा॒युर्वै ख्षेपि॑ष्ठा दे॒वता॑ वा॒युमे॒व स्वेन॑ भाग॒धेये॒नोप॑ धावति॒ स ए॒वैन॒म्भूति॑ङ्गमयति॒ भव॑त्ये॒व ]
वा॒य॒व्यꣵ॑ श्वे॒तमा ल॑भेत॒ भूति॑कामः।
टीका 1 अतः परं काम्याः पशवो विधीयन्ते काम्यप्रायाः, नैमित्तिकानां च मध्ये विधानात् । तेषां वेद्यादिनियमो नास्ति । वैश्वदेवकाण्डं - वायव्यं श्वेतमा लभेतेत्यादि ॥
तेषां च &lsquo;पीवोन्नां रयिवृधः&rsquo; इत्यारभ्य षडृचो याज्यानुवाक्याः ; वपायाः, पुरोडाशस्य, हविष इति द्वेद्वे । वायव्यं वायुदेवत्यं श्वेतं श्वेतवर्णं पशुमालभेत भूतिकामः । आलम्भनं नियोजनम् । भूतिः विभूतिः धनवत्ता । भूतिं कामयत इति &lsquo;शीलिकामि&rsquo; इत्यादिना णप्रत्ययः, पूर्वपदप्रकृति- स्वरत्वं च ।"/>

      
    

    <script src="/saMskAra/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/saMskAra\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/saMskAra\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vvasuki\/saMskAra\/edit\/master\/content\/\u0022,\u0022mainSections\u0022:[\u0022mantrah\u0022],\u0022mainsections\u0022:[\u0022mantrah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022contents\u0022:[{\u0022url\u0022:\u0022recdir:\/\/mantraH\/\u0022}],\u0022title\u0022:\u0022मन्त्राः\u0022},{\u0022contents\u0022:[{\u0022url\u0022:\u0022recdir:\/\/kalpaH\/\u0022}],\u0022title\u0022:\u0022कल्पः\u0022},{\u0022contents\u0022:[{\u0022url\u0022:\u0022recdir:\/\/sangrahaH\/\u0022}],\u0022title\u0022:\u0022सङ्ग्रहः\u0022},{\u0022contents\u0022:[{\u0022url\u0022:\u0022recdir:\/\/bloodlines\/\u0022}],\u0022title\u0022:\u0022वंशाः\u0022},{\u0022contents\u0022:[{\u0022url\u0022:\u0022recdir:\/\/nyAya-vaisheShike\/\u0022}],\u0022title\u0022:\u0022न्यायशास्त्रम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022}],\u0022title\u0022:\u0022विषयान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022https:\/\/vvasuki.github.io\/\u0022}],\u0022title\u0022:\u0022भागाः\u0022},\u0022top_bar\u0022:[{\u0022title\u0022:\u0022म\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/mantraH\/\u0022},{\u0022title\u0022:\u0022स\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/sAma\/\u0022}]}");
    let autocompletePageUrl = "\/saMskAra\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/saMskAra\/sangrahaH\/taittirIyA\/saMhitA\/bhaTTa-bhAskara-bhAShyam\/2\/1\/".replace(basePath, "/");
    pageVars.pageParams = {};
    pageVars.pageSource = "sangrahaH\/taittirIyA\/saMhitA\/bhaTTa-bhAskara-bhAShyam\/2\/1.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/saMskAra/webpack_dist/main-bundle.js"></script>
    <script src="/saMskAra/webpack_dist/transliteration-bundle.js"></script>
    <script src="/saMskAra/non_webpack_js/disqus.js"></script>
    <script src="/saMskAra/webpack_dist/ui_lib-bundle.js"></script>
    <link rel="stylesheet" href="/saMskAra/css/fonts.css">
    <link rel="stylesheet" href="/saMskAra/css/@fortawesome/fontawesome-free/css/solid.min.css">
    

    <link rel="stylesheet" href="/saMskAra/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/1/" />
    <link rel="alternate" hreflang="sa-Deva" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/1/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/1/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/1/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/1/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/1/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/1/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/1/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/1/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/1/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/1/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/1/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/1/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/1/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/1/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/1/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/1/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/1/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/1/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/1/?transliteration_target=iast" />
    
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/saMskAra/" class="btn col border">
            <i class="fas fa-gopuram ">संस्कारे विश्वासटिप्पणयः <br/> प्रपाठकः 1</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <form action="/saMskAra/search">
            <input id="titleSearchInputBox" placeholder="शीर्षिकान्विष्यताम्" name="s"><i class="btn fas fa-search "></i>
          </form>
          <a href="/saMskAra/custom_site_search/"  class="btn btn-default">Full search</a>
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
        </div>
        <div class="row col  d-flex justify-content-center">
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
        <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="प्रपाठकः 1">प्रपाठकः 1</h1>
    
    <a id="editLink" class="btn btn-primary"  href="https://github.com/vvasuki/saMskAra/edit/master/content/sangrahaH/taittirIyA/saMhitA/bhaTTa-bhAskara-bhAShyam/2/1.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="अनवक-१">अनुवाकः १</h2>
<p>अथ द्वितीयकाण्डप्रारम्भः ॥</p>
<h3 id="मनतर">मन्त्रः</h3>
<p>[संयुक्तमन्त्रः  - वा॒य॒व्यꣵ॑ श्वे॒तमा ल॑भेत॒ भूति॑कामो वा॒युर्वै ख्षेपि॑ष्ठा दे॒वता॑ वा॒युमे॒व स्वेन॑ भाग॒धेये॒नोप॑ धावति॒ स ए॒वैन॒म्भूति॑ङ्गमयति॒ भव॑त्ये॒व ]</p>
<p>वा॒य॒व्यꣵ॑ श्वे॒तमा ल॑भेत॒ भूति॑कामः।</p>
<h4 id="टक">टीका</h4>
<p>1 अतः परं काम्याः पशवो विधीयन्ते काम्यप्रायाः, नैमित्तिकानां च मध्ये विधानात् । तेषां वेद्यादिनियमो नास्ति । वैश्वदेवकाण्डं - वायव्यं श्वेतमा लभेतेत्यादि ॥<br>
तेषां च &lsquo;पीवोन्नां रयिवृधः&rsquo; इत्यारभ्य षडृचो याज्यानुवाक्याः ; वपायाः, पुरोडाशस्य, हविष इति द्वेद्वे । वायव्यं वायुदेवत्यं श्वेतं श्वेतवर्णं पशुमालभेत भूतिकामः । आलम्भनं नियोजनम् । भूतिः विभूतिः धनवत्ता । भूतिं कामयत इति &lsquo;शीलिकामि&rsquo; इत्यादिना णप्रत्ययः, पूर्वपदप्रकृति- स्वरत्वं च ।</p>
<h3 id="मनतर-1">मन्त्रः</h3>
<p>वा॒युर्वै ख्षेपि॑ष्ठा दे॒वता॑ ।</p>
<h4 id="टक-1">टीका</h4>
<p>क्षेपिष्ठा क्षिप्रतमा । &lsquo;स्थूलादूर&rsquo; इति यणादिलोपो गुणश्च ।।</p>
<p>ननु भूतिं कामयमानं प्रति वायोर्भूतिहेतुत्वं वाच्यं, यथा &lsquo;ऐन्द्रं चरुं निर्वपेत्पशुकाम ऐन्द्रा वै पशवः&rsquo; इति तत्र । तद्वदस्य क्षेपिष्ठत्वप्रतिपादनेन क्षेपिष्ठत्वमप्ययं कामयत इति चेत् न ; &lsquo;स एवैनं क्षेपिष्ठत्वं भूतिं च गमयति&rsquo; इति निगमनाभावात् ।<br>
किञ्च – देवताग्रहणमप्य- नर्थकम्, वायुर्वै क्षेपिष्ठा इत्येव वाच्यम् । अत्रोच्यते - भूष्णुता पटुत्वं क्षिप्रकारित्वं कार्याणां सर्वार्थसाधनभूत आत्मधर्मः । अत एव निगमयति &lsquo;भवत्येव&rsquo; इति । वायुश्चायं देवतानां मध्ये क्षिप्रकारितमः । निर्धारणश्रवणा- न्निर्धार्य[र्धारण ?] करणस्याभिधानम् । यथा - &lsquo;प्राची दिशां वसन्त ऋतूनामग्निर्देवता&rsquo; इति । तदर्थमेव देवता- ग्रहणम् । देवतान्तरापेक्षया चातिशायिनिकः प्रयुज्यते । यजमानश्चायं मनुष्याणां मध्ये क्षिप्रतमत्वलक्षणां भूतिं कामयते तस्माद्वायव्यमालभेतेति । यद्वा - भूतिर्विभूतिः, तस्या यत्क्षिप्रतमत्वं प्रदाने, स देवताभावः प्रतिपाद्यते वायुरिति । भूतिहेतुत्वं तु वायोरप्रतिपादितमेव सामर्थ्यसिद्धमिति वेदितव्यम् । भूतिहेतूनां देवतानां मध्ये वायुः क्षिप्रतमां भूतिं ददातीति भावः ।</p>
<h3 id="मनतर-2">मन्त्रः</h3>
<p>वा॒युमे॒व स्वेन॑ भाग॒धेये॒नोप॑ धावति  ।<br>
स ए॒वैन॒म्भूति॑ङ्गमयति॒ भव॑त्ये॒व ।</p>
<h4 id="टक-2">टीका</h4>
<p>स्वेनेति । वायोस्स्वभूतेन शुक्लेन पशुना भागधेयेन भागेन । &lsquo;भागरूपनामभ्यो धेयः&rsquo; इति स्वार्थे धेयप्रत्ययः । उपधावति उपगच्छति । सर्तेः पाघ्रादिना धावादेशः वेगितायां गतौ । शीघ्रमुपगच्छति ; स्वभागधेयलाभात् । स एवेत्यादि गतम् ॥</p>
<h3 id="मनतर-3">मन्त्रः</h3>
<p>अति॑ख्षिप्रा दे॒वतेत्या॑हु॒स्सैन॑मीश्व॒रा प्र॒दह॒ इति॑ ।</p>
<h4 id="टक-3">टीका</h4>
<p>2 अतिक्षिप्रेति ॥ प्रथम इतिकरणो हेतौ । यस्मादतिक्षिप्रत्वं देवतात्वं च वायोः तस्मादेनं यजमानं सा देवता प्रदहः प्रकर्षेण दग्धुमीश्वरा स्यात् । तस्मादत्र प्रतिविधेयमित्याहुः पुराविदः । &lsquo;ईश्वरे तोसुन्कसुनौ&rsquo; इति कसुन् । वायोः प्रेरणविशेषादग्निर्जायते इति हेतुत्वम् । यथा &lsquo;स हि सर्वत्रोद्भूतः&rsquo; इति &lsquo;वायोरग्निः&rsquo; इति च श्रुतिः । यद्वा - दाहेन विनाशो लक्ष्यते ॥</p>
<h3 id="मनतर-4">मन्त्रः</h3>
<p>[संयुक्तमन्त्रः  -  ए॒तमे॒व सन्तँ॑व्वा॒यवे॑ नि॒युत्व॑त॒ आ ल॑भेत नि॒युद्वा अ॑स्य॒ धृति॑र्द्धृ॒त ए॒व भूति॒मुपै॒त्यप्र॑दाहाय॒ भव॑त्ये॒व (1)  वा॒यवे॑ नि॒युत्व॑त॒ आल॑भेत ]</p>
<p>ए॒तमे॒व सन्तँ॑व्वा॒यवे॑ नि॒युत्व॑त॒ आ ल॑भेत ।</p>
<h4 id="टक-4">टीका</h4>
<p>इदानीं प्रतिविधानमाह - एतमेवेति ॥ सर्वत्रैव गुणविधानमित्येके । कर्मान्तरमित्यन्ये । एतं श्वेतमेव सन्तं एतं विभूतिमलं सन्तं नियुत्वते वायव आलभेत । &lsquo;तसौ मत्त्वर्थे&rsquo; इति भत्वम् ।</p>
<h3 id="मनतर-5">मन्त्रः</h3>
<p>नि॒युद्वा अ॑स्य॒ धृतिः॑ ।<br>
धृ॒त ए॒व भूति॒मुपै॒त्यप्र॑दाहाय॒ भव॑त्ये॒व +++(यजमानः)+++  ।</p>
<h4 id="टक-5">टीका</h4>
<p>नियुद्वा इति । ध्रियतेऽनयेति धृतिर्वाहनम् । एवं कृते धृतः अविनष्ट एव भूतिमुपैति अप्रदाहाय सम्पद्यते, ततो भवत्येव यजमानः । समानवाक्ये पदात्परत्वाभावान्निघाताभावः ॥</p>
<h3 id="मनतर-6">मन्त्रः</h3>
<p>[संयुक्तमन्त्रः - वा॒यवे॑ नि॒युत्व॑त॒ आल॑भेत ग्राम॑कामो वा॒युर्वा इ॒माᳶ प्र॒जा न॑स्यो॒ता ने॑नीयते वा॒युमे॒व नि॒युत्व॑न्त॒ꣵ॒ स्वेन॑ भाग॒धेये॒नोप॑धावति॒  स ए॒वास्मै᳚ प्र॒जा न॑स्यो॒ता निय॑च्छति ग्रा॒म्ये॑व भ॑वति नि॒युत्व॑ते भवति द्ध्रु॒वा ए॒वास्मा॒ अन॑पगाᳵ करोति वा॒यवे॑ नि॒युत्व॑त॒ आल॑भेत ]</p>
<p>वा॒यवे॑ नि॒युत्व॑त॒ आल॑भेत ।<br>
ग्राम॑कामो वा॒युर्वा इ॒माᳶ प्र॒जा न॑स्यो॒ता ने॑नीयते ।<br>
वा॒युमे॒व नि॒युत्व॑न्त॒ꣵ॒ स्वेन॑ भाग॒धेये॒नोप॑धावति ।</p>
<h4 id="टक-6">टीका</h4>
<p>3 ग्रामकाम इति ॥ ग्रामो जनसमूहः । स विधेयो मे स्यादिति कामयमानः । यद्वा - केनचिदपहृतं ग्रामं पुनः प्राप्तुकामः । नस्योता इति । नसि नासिकायां रज्ज्वेव ओताः आबद्धाः । आङ्पूर्वाद्वेञस्सम्प्रसारणम्, &lsquo;पद्दन्&rsquo; इति नसादेशः, &lsquo;तत्पुरुषे कृति बहुलम्&rsquo; इत्यलुक्, कृदुत्तरपदप्रकृतिस्वरत्वम् ।<br>
नेनीयते पुनःपुनर्नयति ।</p>
<h3 id="मनतर-7">मन्त्रः</h3>
<p>स ए॒वास्मै᳚ प्र॒जा न॑स्यो॒ता निय॑च्छति ।<br>
ग्रा॒म्ये॑व भ॑वति ।<br>
नि॒युत्व॑ते भवति ।</p>
<h4 id="टक-7">टीका</h4>
<p>नियच्छतीति, अस्मै यजमानाय नियमयति विधेयीकरोति ।</p>
<h3 id="मनतर-8">मन्त्रः</h3>
<p>ध्रु॒वा ए॒वास्मा॒ अन॑पगाᳵ करोति ।<br>
वा॒यवे॑ नि॒युत्व॑त॒ आल॑भेत ।</p>
<h4 id="टक-8">टीका</h4>
<p>ध्रुवाः स्थिराः अनपगाः अनपरक्ताः ॥</p>
<h3 id="मनतर-9">मन्त्रः</h3>
<p>[संयुक्तमन्त्रः - प्र॒जाका॑मᳶ प्रा॒णो वै वा॒युर॑पा॒नो नि॒युत्प्रा॑णापा॒नौ खलु॒ वा ए॒तस्य॑ प्र॒जायाः᳚ (2)  अप॑क्रामतो॒ योऽल॑म्प्र॒जायै॒ सन्प्र॒जान्न वि॒न्दते॑ वा॒युमे॒व नि॒युत्व॑न्त॒ꣵ॒ स्वेन॑ भाग॒धेये॒नोप॑धावति॒  स ए॒वास्मै᳚ प्राणापा॒नाभ्या᳚म्प्र॒जाम्प्रज॑नयति वि॒न्दते᳚ प्र॒जाँव्वा॒यवे॑ नि॒युत्व॑त॒ आल॑भेत  ]</p>
<p>प्र॒जाका॑मᳶ प्रा॒णो वै वा॒युः ।<br>
अ॒पा॒नो  नि॒युत् ।</p>
<h4 id="टक-9">टीका</h4>
<p>4 प्रजाकाम इति ॥ प्रजां पुत्रादिकां कामयमानः । प्राण इति । उपर्यधोभावाभ्यां प्राणापानत्वमनयोः ।</p>
<h3 id="मनतर-10">मन्त्रः</h3>
<p>प्रा॒णा॒पानौ खलु॒ वा ए॒तस्य॑ प्र॒जायाः᳚ अप॑क्रामतः ।</p>
<h4 id="टक-10">टीका</h4>
<p>प्राणापानौ खल्विति । अनयोरपक्रमणात्प्रजा नोत्पद्यते ।</p>
<h3 id="मनतर-11">मन्त्रः</h3>
<p>योऽल॑म्प्र॒जायै॒ सन्प्र॒जान्न वि॒न्दते॑।<br>
वा॒युमे॒व नि॒युत्व॑न्त॒ꣵ॒ स्वेन॑ भाग॒धेये॒नोप॑धावति ।</p>
<h4 id="टक-11">टीका</h4>
<p>योऽलमिति । सत्यामेव प्रजननशक्तौ प्रजां न लभते ; प्राणापानाननुग्रहात् ।</p>
<h3 id="मनतर-12">मन्त्रः</h3>
<p>स ए॒वास्मै᳚ प्राणापा॒नाभ्या᳚म्प्र॒जाम्प्रज॑नयति ।<br>
वि॒न्दते᳚ प्र॒जाम्  ।<br>
वा॒यवे॑ नि॒युत्व॑त॒ आल॑भेत ।</p>
<h4 id="टक-12">टीका</h4>
<p>स एवेति । नियुत्त्वान् वायुः प्राणापानरूपत्वेन प्रजां जनयति ॥</p>
<h3 id="मनतर-13">मन्त्रः</h3>
<p>[संयुक्तमन्त्रः  - ज्योगा॑मयावी प्रा॒णो वै वा॒युर॑पा॒नो नि॒युत्प्रा॑णापा॒नौ खलु॒ वा ए॒तस्मा॒दप॑क्रामतो॒ यस्य॒ ज्योगा॒मय॑ति वा॒युमे॒व नि॒युत्व॑न्त॒ꣵ॒ स्वेन॑ भाग॒धेये॒नोप॑ (3) धा॒व॒ति॒ स ए॒वास्मि॑न्प्राणापा॒नौ द॑धात्यु॒त यदी॒तासु॒र्भव॑ति॒ जीव॑त्ये॒व]</p>
<p>ज्योगा॑मयावी प्रा॒णो वै वा॒युः ।<br>
अ॒पा॒नो नि॒युत् ।<br>
प्रा॑णापा॒नौ खलु॒ वा ए॒तस्मा॒दप॑क्रामतः  ।</p>
<h4 id="टक-13">टीका</h4>
<p>5 ज्योगामयावी दीर्घरोगः । प्राणापानावित्यादि गतम् ।</p>
<h3 id="मनतर-14">मन्त्रः</h3>
<p>यस्य॒ ज्योगा॒मय॑ति  ।<br>
वा॒युमे॒व नि॒युत्व॑न्त॒ꣵ॒ स्वेन॑ भाग॒धेये॒नोप॑ धावति ।</p>
<h4 id="टक-14">टीका</h4>
<p>यस्येति । &lsquo;रुजार्थानाम्&rsquo; इति षष्ठी ।</p>
<h3 id="मनतर-15">मन्त्रः</h3>
<p>स ए॒वास्मि॑न्प्राणापा॒नौ द॑धाति ।<br>
उ॒त यदी॒तासु॒र्भव॑ति॒ जीव॑त्ये॒व ।</p>
<h4 id="टक-15">टीका</h4>
<p>उतेति । यद्यपि इतासुर्गतासुर्भवति, तथाप्यनेन कर्मणा जीवत्येव ॥</p>
<h3 id="मनतर-16">मन्त्रः</h3>
<p>[संयुक्तमन्त्रः -  प्र॒जाप॑ति॒र्वा इ॒दमेक॑ आसी॒थसो॑ऽकामयत प्र॒जाᳶ प॒शून्थ्सृ॑जे॒येति॒ स आ॒त्मनो॑ व॒पामुद॑क्खिद॒त्ताम॒ग्नौ प्रागृ॑ह्णा॒त्ततो॒ऽजस्तू॑प॒रस्सम॑भव॒त्तꣵ स्वायै॑ दे॒वता॑या॒ आऽल॑भत॒ ततो॒ वै स प्र॒जाᳶ प॒शून॑सृजत॒ यᳶ प्र॒जाका॑मः (4) प॒शुका॑म॒स्स्याथ्स ए॒तम्प्रा॑जाप॒त्यम॒जन्तू॑प॒रमाल॑भेत प्र॒जाप॑तिमे॒व स्वेन॑ भाग॒धेये॒नोप॑धावति॒ स ए॒वास्मै᳚ प्र॒जाम्प॒शून्प्रज॑नयति  ]</p>
<p>प्र॒जाप॑ति॒र्वा इ॒दमेक॑ आसीत् ।</p>
<h4 id="टक-16">टीका</h4>
<p>6 प्रजापतिर्वा इत्यादि ॥ इदं परिदृश्यमानं स्थावरजङ्गमात्मकं सर्वं जगत् प्रजापतिरेक एव प्रत्यस्तमितसमस्त- विकार आसीत् ।</p>
<h3 id="मनतर-17">मन्त्रः</h3>
<p>सो॑ऽकामयत प्र॒जाᳶ प॒शून्थ्सृ॑जे॒येति॑ ।</p>
<h4 id="टक-17">टीका</h4>
<p>स प्रजापतिः प्रजाः पशूंश्च सृजेयेत्यकामयत । व्यत्ययेनात्मनेपदम् ।</p>
<h3 id="मनतर-18">मन्त्रः</h3>
<p>स आ॒त्मनो॑ व॒पामुद॑क्खिदत् ।</p>
<h4 id="टक-18">टीका</h4>
<p>उदक्खिदत् उद्धृतवान् । खिद परिघाते, छान्दसो वर्णोपजनः । व्यञ्जनद्वयादिरित्येके ।</p>
<h3 id="मनतर-19">मन्त्रः</h3>
<p>ताम॒ग्नौ प्रागृ॑ह्णात् ।</p>
<h4 id="टक-19">टीका</h4>
<p>तां वपामग्नेरुपरि होतुं प्रागृह्णात् अधारयत् ।</p>
<h3 id="मनतर-20">मन्त्रः</h3>
<p>ततो॒ऽजस्तू॑प॒रस्सम॑भवत् ।</p>
<h4 id="टक-20">टीका</h4>
<p>ततः प्रगृहीताया वपाया अजस्तूपरश्शृङ्गविहीनस्समभवत् । पुच्छविहीन इत्येके ।</p>
<h3 id="मनतर-21">मन्त्रः</h3>
<p>तꣵ स्वायै॑ दे॒वता॑या॒ आऽल॑भत ।</p>
<h4 id="टक-21">टीका</h4>
<p>अथ प्रजापतिः तमजं स्वायै देवतायै आत्मानमेव देवतां कृत्वा तस्या आलभत ।</p>
<h3 id="मनतर-22">मन्त्रः</h3>
<p>ततो॒ वै स प्र॒जाᳶ प॒शून॑सृजत ।<br>
यᳶ प्र॒जाका॑मः प॒शुका॑म॒स्स्यात् ।<br>
स  ए॒तम्प्रा॑जाप॒त्यम॒जन्तू॑प॒रमाल॑भेत ।<br>
प्र॒जाप॑तिमे॒व स्वेन॑ भाग॒धेये॒नोप॑धावति ।<br>
स ए॒वास्मै᳚ प्र॒जाम्प॒शून्प्रज॑नयति ।</p>
<h4 id="टक-22">टीका</h4>
<p>ततो वा इत्यादि । गतम् ॥</p>
<h3 id="मनतर-23">मन्त्रः</h3>
<p>[संयुक्तमन्त्रः  - यच्छ्म॑श्रु॒णस्तत्पुरु॑षाणाꣳ रू॒पय्यँत्तू॑प॒रस्तदश्वा॑नाँ॒य्यद॒न्यतो॑द॒न्तद्गवाँ॒य्यदव्या॑ इव श॒फास्तदवी॑नाँ॒य्यद॒जस्तद॒जाना॑मे॒ताव॑न्तो॒ वै ग्रा॒म्याᳶ प॒शव॒स्तान् (5) रू॒पेणै॒वाव॑रुन्धे ]</p>
<p>यच्छ्म॑श्रु॒णस्तत्पुरु॑षाणाꣳ रू॒पम् ।</p>
<h4 id="टक-23">टीका</h4>
<p>7 यदित्यादि ॥ पशुगणस्स्तूयते । श्मश्रुणत्वं पुरुषाणां रूपम् । पामादित्वान्नप्रत्ययः ।</p>
<h3 id="मनतर-24">मन्त्रः</h3>
<p>यत्तू॑प॒रस्तदश्वा॑नाम् +++(रूपम्)+++</p>
<h4 id="टक-24">टीका</h4>
<p>तूपरत्वं अश्वानां रूपम् ।</p>
<h3 id="मनतर-25">मन्त्रः</h3>
<p>यद॒न्यतो॑द॒न्तद्द्गवा᳚म्‌+++(रूपम्‌)+++।</p>
<h4 id="टक-25">टीका</h4>
<p>अन्यतोदत्त्वं अन्यतरपार्श्वस्थितदन्तवत्वं गवां रूपम् । &lsquo;छन्दसि च&rsquo; इति दतृभावः ।</p>
<h3 id="मनतर-26">मन्त्रः</h3>
<p>यदव्या॑ इव श॒फास्तदवी॑नाम् +++(रूपम्‌)+++।</p>
<h4 id="टक-26">टीका</h4>
<p>यतः अव्या इव अस्य शफास्सन्ति तदवीनां रूपम् । अजत्वमेवाजानां रूपम् ।</p>
<h3 id="मनतर-27">मन्त्रः</h3>
<p>यद॒जस्तद॒जाना॑मम् +++(रूपम्‌ )+++।<br>
ए॒ताव॑न्तो॒ वै ग्रा॒म्याᳶ प॒शवः॑ ।</p>
<h4 id="टक-27">टीका</h4>
<p>एतावन्तो वै ग्राम्याः पशवः प्रधानाः ; उष्ट्रगर्दभयोरसत्प्रायत्वात् ।</p>
<h3 id="मनतर-28">मन्त्रः</h3>
<p>तान् रू॒पेणै॒वाव॑रुन्धे ।</p>
<h4 id="टक-28">टीका</h4>
<p>तानिति । तान् सर्वान् पशून् यस्यो[पूर्वो]क्तगुणं पशुमालभमानः रूपद्वारेणावरुन्धे ॥</p>
<h3 id="मनतर-29">मन्त्रः</h3>
<p>[संयुक्तमन्त्रः - सोमापौ॒ष्णन्त्रै॒तमाल॑भेत प॒शुका॑मो॒ द्वौ वा अ॒जायै॒ स्तनौ॒ नानै॒व द्वाव॒भिजाये॑ते॒ ऊर्ज॒म्पुष्टि॑न्तृ॒तीय॑स्सोमापू॒षणा॑वे॒व स्वेन॑ भाग॒धेये॒नोप॑धावति॒ तावे॒वास्मै॑ प॒शून्प्रज॑नयतः ]</p>
<p>सो॒मा॒पौ॒ष्णम् त्रै॒तमाल॑भेत प॒शुका॑मः ।</p>
<h4 id="टक-29">टीका</h4>
<p>8 त्रैतमिति ॥ त्रयाणां वत्सानां युगपज्जातानां यस्स त्रितः तत्र भवस्त्रैतः । मध्यम एवेति केचित् । त्रयोऽप्यालभ्या इत्यपरे । यस्तिस्रः पिबति स त्रैत इति केचित् ।</p>
<h3 id="मनतर-30">मन्त्रः</h3>
<p>द्वौ वा अ॒जायै॒ स्तनौ॒ नानै॒व द्वाव॒भिजाये॑ते॒ ऊर्ज᳚म् ।</p>
<h4 id="टक-30">टीका</h4>
<p>इदानीं त्रैतस्य सोमापूषसम्बन्धं प्रतिपादयति - द्वौ वा इति । अजाया द्वौ स्तनौ क्षीरस्रवणौ । तयोः द्वयोरूर्जं रसं क्षीरलक्षणं अभि अभिलक्ष्य द्वौ वत्सौ जायेते नानैव पृथक्स्वभावौ अनियतस्तनपायिनौ जायेते ।</p>
<h3 id="मनतर-31">मन्त्रः</h3>
<p>पुष्टि॑म् +++(अभिजायते)+++तृ॒तीयः॑ ।</p>
<h4 id="टक-31">टीका</h4>
<p>तृतीयस्तु वत्सः पुष्टिमभि जायते पुष्ट्यतिशयनिर्दिष्टत्वात्तस्य ।</p>
<h3 id="मनतर-32">मन्त्रः</h3>
<p>सो॒मा॒पू॒षणा॑वे॒व स्वेन॑ भाग॒धेये॒नोप॑धावति ।<br>
तावे॒वास्मै॑ प॒शून्प्रज॑नयतः ।</p>
<h4 id="टक-32">टीका</h4>
<p>एवं रसपुष्टिप्रसवत्वात् सोमापूष्णोः स्वो भागः त्रैतः । गतमन्यत् ॥</p>
<h3 id="मनतर-33">मन्त्रः</h3>
<p>[संयुक्तमन्त्रः  - सोमो॒ वै रे॑तो॒धाᳶ पू॒षा प॑शू॒नाम्प्र॑जनयि॒ता सोम॑ ए॒वास्मै॒ रेतो॒ दधा॑ति पू॒षा प॒शून्प्रज॑नय॒ति]</p>
<p>सोमो॒ वै रे॑तो॒धाᳶ पू॒षा प॑शू॒नाम्प्र॑जनयि॒ता ।<br>
सोम॑ ए॒वास्मै॒ रेतो॒ दधा॑ति ।<br>
पू॒षा प॒शून्प्रज॑नय॒ति ।</p>
<h4 id="टक-33">टीका</h4>
<p>किञ्चेत्याह - सोमो वा इति ॥ सिक्तस्य रेतसो धाता रेतोधाः । &lsquo;आतो मनिन्&rsquo; इति विच् । पूषा तु सिक्तस्य रेतसः पशुत्वेन परिणमयिता ॥</p>
<h3 id="मनतर-34">मन्त्रः</h3>
<p>[संयुक्तमन्त्रः - औदु॑म्बरो॒ यूपो॑ भव॒त्यूर्ग्वा उ॑दु॒म्बर॒ ऊर्क्प॒शव॑ ऊ॒र्जैवास्मा॒ ऊर्ज॑म्प॒शूनव॑रुन्धे ॥6॥]</p>
<p>औदु॑म्बरो॒ यूपो॑ भवति ।<br>
ऊर्ग्वा उ॑दु॒म्बरः ।<br>
ऊर्क्प॒शवः॑।<br>
ऊ॒र्जैवास्मा॒ ऊर्ज॑म्प॒शूनव॑रुन्धे ॥</p>
<h4 id="टक-34">टीका</h4>
<p>9 औदुम्बर इति ॥ &lsquo;अनुदात्तादेश्च&rsquo; इत्यञ् । ऊर्ग्वा इति । अन्नस्य  क्षीरादित्वात्ताछब्द्यमुभयत्र । गतमन्यत् ॥</p>
<p>इति द्वितीयकाण्डे प्रथमप्रश्ने प्रथमोऽनुवाकः ॥</p>
<h2 id="अनवक-२">अनुवाकः २</h2>
<p>[संयुक्तमन्त्रः - प्र॒जाप॑तिᳶ प्र॒जा अ॑सृजत॒ ता अ॑स्माथ्सृ॒ष्टाᳶ परा॑चीराय॒न्ता वरु॑णमगच्छ॒न्ता अन्वै॒त्ताᳶ पुन॑रयाचत॒ ता अ॑स्मै॒ न पुन॑रददा॒थ्सो᳚ऽब्रवी॒द्वर॑व्वृँणी॒ष्वाथ॑ मे॒ पुन॑र्दे॒हीति॒ तासाँ॒व्वर॒माऽल॑भत॒ स कृ॒ष्ण एक॑शितिपादभवत् ]</p>
<h3 id="मनतर-35">मन्त्रः</h3>
<p>प्र॒जाप॑तिᳶ प्र॒जा अ॑सृजत ।<br>
ता अ॑स्माथ्सृ॒ष्टाᳶ परा॑चीरायन् ।</p>
<h4 id="टक-35">टीका</h4>
<p>1 प्रजापतिरित्यादि ॥ प्रजापतिना सृष्टाः प्रजाः पराचीः पराच्यः अपरक्तचित्तास्सत्यः अस्मात्प्रजापतेरायन् आगच्छन् ।</p>
<h3 id="मनतर-36">मन्त्रः</h3>
<p>ता वरु॑णमगच्छन् ।</p>
<h4 id="टक-36">टीका</h4>
<p>ता वरुणमगच्छन् अभजन्त ।</p>
<h3 id="मनतर-37">मन्त्रः</h3>
<p>ता अन्वै᳚त् ।</p>
<h4 id="टक-37">टीका</h4>
<p>अथ प्रजापतिः ताः प्रजाः पराचीर्यातीः अन्वैत् अन्वगच्छत् ।</p>
<h3 id="मनतर-38">मन्त्रः</h3>
<p>ताᳶ पुन॑रयाचत ।</p>
<h4 id="टक-38">टीका</h4>
<p>ताश्च वरुणमयाचत ।</p>
<h3 id="मनतर-39">मन्त्रः</h3>
<p>ता अ॑स्मै॒ न पुन॑रददात् ।</p>
<h4 id="टक-39">टीका</h4>
<p>वरुणश्च ताः पुनःपुनर्याचितोऽपि नाददात् न दत्तवान् ।</p>
<h3 id="मनतर-40">मन्त्रः</h3>
<p>सो᳚ऽब्रवीत् ।<br>
वर॑व्वृँणीष्व ।</p>
<h4 id="टक-40">टीका</h4>
<p>अथाब्रवीत्प्रजापतिः, वरमभिमतं मत्तो वृणीष्व ।</p>
<h3 id="मनतर-41">मन्त्रः</h3>
<p>अथ॑ मे॒ पुन॑र्दे॒हीति॑ ।</p>
<h4 id="टक-41">टीका</h4>
<p>अथानन्तरमिमाः प्रजाः वरलाभतुष्टो मे देहीति ।</p>
<h3 id="मनतर-42">मन्त्रः</h3>
<p>तासाँ॒व्वर॒माऽल॑भत ।</p>
<h4 id="टक-42">टीका</h4>
<p>अथैवमुक्त्वा तासां प्रजानां मध्ये वरं वरिष्ठं पशुं वरुणायालभत स्वयमेव वरदानमालम्भनेनाकरोत् ।</p>
<h3 id="मनतर-43">मन्त्रः</h3>
<p>स कृ॒ष्ण एक॑शितिपादभवत् ।</p>
<h4 id="टक-43">टीका</h4>
<p>स च ततः प्रमापितः कृष्ण एकशितिपादभवत् ।एकश्शितिः श्वेतः पादो यस्येति त्रिपदो बहुव्रीहिः । यद्वा - शितिः पादो यस्येति शितिपात् । &lsquo;पादस्य लोपः&rsquo; इति समासान्तः । एकेन पादेन शितिपात् । तृतीयापूर्वपदप्रकृतिस्वरत्वम् ॥</p>
<h3 id="मनतर-44">मन्त्रः</h3>
<p>[संयुक्तमन्त्रः - यो वरु॑णगृहीत॒स्स्याथ्स ए॒तव्वाँ॑रु॒णङ्कृ॒ष्णमेक॑शितिपाद॒माल॑भेत॒ वरु॑णम् (7)  ए॒व स्वेन॑ भाग॒धेये॒नोप॑धावति॒ स ए॒वैनँ॑व्वरुणपा॒शान्मु॑ञ्चति कृ॒ष्ण एक॑शितिपाद्भवति वारु॒णो ह्ये॑ष दे॒वत॑या॒ समृ॑द्ध्यै]</p>
<p>यो वरु॑णगृहीत॒स्स्यात् ।<br>
स ए॒तव्वाँ॑रु॒णङ्कृ॒ष्णमेक॑शितिपाद॒माल॑भेत ।<br>
वरु॑णमे॒व स्वेन॑ भाग॒धेये॒नोप॑धावति ।<br>
स ए॒वैनँ॑व्वरुणपा॒शान्मु॑ञ्चति ।<br>
कृ॒ष्ण एक॑शितिपाद्भवति ।<br>
वा॒रु॒णो ह्ये॑ष दे॒वत॑या॒ समृ॑द्ध्यै ।</p>
<h4 id="टक-44">टीका</h4>
<p>2 वरुणगृहीतस्स्यादिति ॥ वरुणो महोदर इति व्याधिरित्येके । अज्ञातरोग इत्यन्ये । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । गतमन्यत् ॥</p>
<h3 id="मनतर-45">मन्त्रः</h3>
<p>[संयुक्तमन्त्रः - सुव॑र्भानुरासु॒रस्सूर्य॒न्तम॑साऽविद्ध्य॒त्तस्मै॑ दे॒वाᳶ प्राय॑श्चित्तिमैच्छ॒न्तस्य॒ यत्प्र॑थ॒मन्तमो॒ऽपाघ्न॒न्थ्सा कृ॒ष्णाऽवि॑रभव॒द्यद्द्वि॒तीय॒ꣳ॒ सा फल्गु॑नी॒ यत्तृ॒तीय॒ꣳ॒ सा ब॑ल॒ख्षी यद॑द्ध्य॒स्थाद॒पाकृ॑न्त॒न्थ्साऽवि॑ऽर्व॒शा (8)  सम॑भव॒त्ते दे॒वा अ॑ब्रुवन्देवप॒शुर्वा अ॒यꣳ सम॑भू॒त्कस्मा॑ इ॒ममाल॑फ्स्यामह॒ इत्यथ॒ वै तर्ह्यल्पा॑ पृथि॒व्यासी॒दजा॑ता॒ ओष॑धय॒स्तामविँ॑व्व॒शामा॑दि॒त्येभ्य॒ᳵ कामा॒याऽल॑भन्त॒ ततो॒ वा अप्र॑थत पृथि॒व्यजा॑य॒न्तौष॑धयो॒ यᳵ का॒मये॑त॒ प्रथे॑य प॒शुभि॒ᳶ प्र प्र॒जया॑ जाये॒येति॒ स ए॒तामविँ॑व्व॒शामा॑दि॒त्येभ्य॒ᳵ कामा॑य (9)  आ ल॑भेतादि॒त्याने॒व काम॒ꣵ॒ स्वेन॑ भाग॒धेये॒नोप॑धावति॒  त ए॒वैन॑म्प्र॒थय॑न्ति प॒शुभि॒ᳶ प्र प्र॒जया॑ जनयन्ति ]</p>
<p>सुव॑र्भानुरासु॒रस्सूर्य॒न्तम॑साऽविद्ध्यत् ।</p>
<h4 id="टक-45">टीका</h4>
<p>3 सुवर्भानुरिति ॥ सुवर्भानुर्नाम आसुरः असुरस्यापत्यम् । शिवादित्वादण् । तमसा अविध्यत् अबाधत ।</p>
<h3 id="मनतर-46">मन्त्रः</h3>
<p>तस्मै॑ दे॒वाᳶ प्राय॑श्चित्तिमैच्छन् ।</p>
<h4 id="टक-46">टीका</h4>
<p>प्रायश्चित्तिः दोषनिर्घातार्थो यत्नः । अथ प्रथमं यत्तमोऽपाघ्नन्, सा कृष्णवर्णाऽविरजायत ।</p>
<h3 id="मनतर-47">मन्त्रः</h3>
<p>तस्य॒ यत्प्र॑थ॒मन्तमो॒ऽपाघ्नन् ।<br>
सा कृ॒ष्णाऽवि॑रभवत् ।<br>
यद्द्वि॒तीय॒ꣳ॒ सा फल्गु॑नी ।</p>
<h4 id="टक-47">टीका</h4>
<p>द्वितीयं यदपाघ्नन् सा फल्गुनी नीलवर्णा ।</p>
<h3 id="मनतर-48">मन्त्रः</h3>
<p>यत्तृ॒तीय॒ꣳ॒ सा ब॑ल॒ख्षी  ।</p>
<h4 id="टक-48">टीका</h4>
<p>यत्तृतीयमपाघ्नन्, सा बलक्षी शुक्लवर्णा । अन्यतो ङीष् । वबयोरेकत्वमिच्छन्ति ।</p>
<h3 id="मनतर-49">मन्त्रः</h3>
<p>यद॑द्ध्य॒स्थाद॒पाकृ॑न्त॒त् साऽवि॑ऽर्व॒शा सम॑भवत्  ।</p>
<h4 id="टक-49">टीका</h4>
<p>अथाध्यस्थात् अस्थिभ्यो यत्तमोऽपाघ्नन् अपाच्छिदन्, सा वशा वन्ध्याऽविरजायत । अध्यस्थादिति विभक्त्यर्थेऽव्ययीभावः । &lsquo;छन्दस्यपि दृश्यते&rsquo; इत्यनङादेशः &lsquo;नपुंसकादन्यतरस्याम्&rsquo; इति टच्समासान्तः ।</p>
<h3 id="मनतर-50">मन्त्रः</h3>
<p>ते दे॒वा अ॑ब्रुवन् ।<br>
देवप॒शुर्वा अ॒यꣳ सम॑भूत् ।<br>
कस्मा॑ इ॒ममाल॑फ्स्यामह॒ इति॑ ।</p>
<h4 id="टक-50">टीका</h4>
<p>अथ ते देवा अब्रुवन् । देवानां पशुः देवपशुः ; देवास्थिसम्भूतत्वात् । एवं महानुभावोऽयं पशुः वशात्मा, तमिमं कस्मै कामाया- लप्स्यामहे? इति ।</p>
<h3 id="मनतर-51">मन्त्रः</h3>
<p>अथ॒ वै तर्ह्यल्पा॑ पृथि॒व्यासी॑त् ।<br>
अजा॑ता॒ ओष॑धयः +++(आसन् )+++ ।</p>
<h4 id="टक-51">टीका</h4>
<p>अथ तर्हि तस्मिन् काले । &lsquo;अनद्यतने र्हिलन्यतरस्याम्&rsquo; इति । पृथिवी अल्पा सङ्कुचिता आसीत् ओषधयश्च अजाता आसन् ।</p>
<h3 id="मनतर-52">मन्त्रः</h3>
<p>तामविँ॑व्व॒शामा॑दि॒त्येभ्य॒ᳵ कामा॒याऽल॑भन्त ।</p>
<h4 id="टक-52">टीका</h4>
<p>अथ देवाः तां वशां आदित्येभ्यः कामाय चालभन्त, आदित्येभ्यः कामाय त्वा जुष्टमुपाकरोमीति । कस्मै कामाय ? प्रथतां पृथिवी, जायन्तामोषधयः इत्येवंरूपाय कामाय । सम्पादित्वात्ताच्छब्द्यम् ।</p>
<h3 id="मनतर-53">मन्त्रः</h3>
<p>ततो॒ वा अप्र॑थत ।<br>
पृ॒थि॒व्यजा॑यन्त ।<br>
औष॑धयो॒ यᳵ का॒मये॑त॒ प्रथे॑य प॒शुभि॒ᳶ प्र प्र॒जया॑ जाये॒येति॑ ।<br>
स ए॒तामविँ॑व्व॒शाम्   ?<br>
आ॒दि॒त्येभ्य॒ᳵ कामा॑या ल॑भेत ।<br>
आ॒दि॒त्या॒ने॒व काम॒ꣵ॒ स्वेन॑ भाग॒धेये॒नोप॑धावति ।<br>
त ए॒वैन॑म्प्र॒थय॑न्ति ।<br>
प॒शुभि॒ᳶ प्र प्र॒जया॑ जनयन्ति ।</p>
<h4 id="टक-53">टीका</h4>
<p>ततो वा इत्यादि । गतम् ॥</p>
<h3 id="मनतर-54">मन्त्रः</h3>
<p>[ संयुक्तमन्त्रः - अ॒सावा॑दि॒त्यो न व्य॑रोचत॒ तस्मै॑ दे॒वाᳶ प्राय॑श्चित्तिमैच्छ॒न्तस्मा॑ ए॒ता म॒ल्‌हा आल॑ऽभन्ताग्ने॒यीङ्कृ॑ष्णग्री॒वीꣳ सꣳ॑हि॒तामै॒न्द्रीꣳ श्वे॒ताम्बा॑र्‌हस्प॒त्यान्ताभि॑रे॒वास्मि॒न्रुच॑मदधु॒र्यो ब्र॑ह्मवर्च॒सका॑म॒स्स्यात्तस्मा॑ ए॒ता म॒ल्‌हा आल॑भेत (10)  आ॒ग्ने॒यीङ्कृ॑ष्णग्री॒वीꣳ सꣳ॑हि॒तामै॒न्द्रीꣳ श्वे॒ताम्बा॑र्‌हस्प॒त्यामे॒ता ए॒व दे॒वता॒स्स्वेन॑ भाग॒धेये॒नोप॑धावति॒ ता ए॒वास्मि॑न्ब्रह्मवर्च॒सन्द॑धति ब्रह्मवर्च॒स्ये॑व भ॑वति ]</p>
<p>अ॒सावा॑दि॒त्यो न व्य॑रोचत ।<br>
तस्मै॑ दे॒वाᳶ प्राय॑श्चित्तिमैच्छन्।<br>
तस्मा॑ ए॒ता म॒ल्‌हा आल॑ऽभन्त ।</p>
<h4 id="टक-54">टीका</h4>
<p>4 असावादित्य इत्यादि ॥ मल्हा कण्ठावलम्बितस्तनयुग्मा ।</p>
<h3 id="मनतर-55">मन्त्रः</h3>
<p>आ॒ग्ने॒यीङ्कृ॑ष्णग्री॒वीꣳ सꣳ॑हि॒तामै॒न्द्रीꣳ श्वे॒ताम्बा॑र्‌हस्प॒त्याम् +++(आलभन्)+++।<br>
ताभि॑रे॒वास्मि॒न् रुच॑मदधुः ।<br>
यो ब्र॑ह्मवर्च॒सका॑म॒स्स्यात् ।<br>
तस्मा॑ ए॒ता म॒ल्‌हा आल॑भेत ।</p>
<h4 id="टक-55">टीका</h4>
<p>कृष्णग्रीवी कृष्णबिन्दुलाञ्छितग्रीवी शुक्ला । &lsquo;स्वाङ्गाच्चोपसर्जनात्&rsquo; इति ञीष् । सतिशिष्टसमासान्तस्वरः ।</p>
<h3 id="मनतर-56">मन्त्रः</h3>
<p>आ॒ग्ने॒यीङ्कृ॑ष्णग्री॒वीꣳ सꣳ॑हि॒तामै॒न्द्रीꣳ श्वे॒ताम्बा॑र्‌हस्प॒त्याम् ।<br>
ए॒ता ए॒व दे॒वता॒स्स्वेन॑ भाग॒धेये॒नोप॑धावति ।<br>
ता ए॒वास्मि॑न्ब्रह्मवर्च॒सन्द॑धति ।<br>
ब्र॒ह्म॒व॒र्च॒स्ये॑व भ॑वति ।</p>
<h4 id="टक-56">टीका</h4>
<p>संहिता कृष्णश्वेतमिश्रदेहा ॥</p>
<h3 id="मनतर-57">मन्त्रः</h3>
<p>[संयुक्तमन्त्रः  - व॒सन्ता᳚ प्रा॒तरा᳚ग्ने॒यीङ्कृ॑ष्णग्री॒वीमाल॑भेत ग्री॒ष्मे म॒द्ध्यन्दि॑ने सꣳहि॒तामै॒न्द्रीꣳ श॒रद्य॑परा॒ह्णे श्वे॒ताम्बा॑र्‌हस्प॒त्यान्त्रीणि॒ वा आ॑दि॒त्यस्य॒ तेजाꣳ॑सि व॒सन्ता᳚ प्रा॒तर्ग्री॒ष्मे म॒द्ध्यन्दि॑ने श॒रद्य॑परा॒ह्णे याव॑न्त्ये॒व तेजाꣳ॑सि॒ तान्ये॒व (11) अव॑ रुन्धे सव्वँथ्स॒रम्प॒र्याल॑भ्यन्ते सव्वँथ्स॒रो वै ब्र॑ह्मवर्च॒सस्य॑ प्रदा॒ता सँ॑व्वथ्स॒र ए॒वास्मै᳚ ब्रह्मवर्च॒सम्प्रय॑च्छति ब्रह्मवर्च॒स्ये॑व भ॑वति ग॒र्भिण॑यो भवन्तीन्द्रि॒यव्वैँ गर्भ॑ इन्द्रि॒यमे॒वास्मि॑न्दधति ]</p>
<p>व॒सन्ता᳚ प्रा॒तरा᳚ग्ने॒यीङ्कृ॑ष्णग्री॒वीमाल॑भेत ।<br>
ग्री॒ष्मे म॒द्ध्यन्दि॑ने सꣳहि॒ताम् ।<br>
ऐ॒न्द्रीꣳ श॒रदि॑ ।<br>
अ॒प॒रा॒ह्णे श्वे॒ताम्बा॑र्‌हस्प॒त्याम् ।<br>
त्रीणि॒ वा आ॑दि॒त्यस्य॒ तेजाꣳ॑सि ।<br>
व॒सन्ता᳚ प्रा॒तः +++(तेजः)+++।<br>
ग्री॒ष्मे म॒द्ध्यन्दि॑ने +++(तेजः)+++।<br>
श॒रद्य॑परा॒ह्णे +++(तेजः)+++।<br>
याव॑न्त्ये॒व तेजाꣳ॑सि॒ तान्ये॒वाव॑ रुन्धे ।</p>
<h4 id="टक-57">टीका</h4>
<p>5 वसन्तेति ॥ &lsquo;सुपां सुलुक्&rsquo; वसन्तशब्दात्सप्तम्या आकारः । अत्र ब्रह्मचर्यादिकं आरम्भप्रभृति यावत्संवत्सरं यजमानस्य केचिदिच्छन्ति । उपाकरणं वपाहोमो वा यथा प्रातरादिषु भवति । .. सर्वत्र मल्हा एव गतिकम् ।</p>
<h3 id="मनतर-58">मन्त्रः</h3>
<p>सँ॒व्व॒थ्स॒रम्प॒र्याल॑भ्यन्ते ।<br>
सँ॒व्व॒थ्स॒रो वै ब्र॑ह्मवर्च॒सस्य॑ प्रदा॒ता ।<br>
सँ॒व्व॒थ्स॒र ए॒वास्मै᳚ ब्र॒ह्म॒व॒र्च॒सम्प्रय॑च्छति ।</p>
<h4 id="टक-58">टीका</h4>
<p>पर्यालभ्यन्त इति । परितस्सर्वत्र संवत्सरे । यद्वा - संवत्सरसमाप्तेः प्राक् ।</p>
<h3 id="मनतर-59">मन्त्रः</h3>
<p>ब्र॒ह्म॒व॒र्च॒स्ये॑व भ॑वति ।<br>
ग॒र्भिण॑यो भवन्ति।<br>
इ॒न्द्रि॒यँव्वै गर्भः॑ ।<br>
इ॒न्द्रि॒यमे॒वास्मि॑न्दधति ।</p>
<h4 id="टक-59">टीका</h4>
<p>गर्भिणयः । वर्णव्यत्ययेन जसि ह्रस्वत्वम् ॥</p>
<h3 id="मनतर-60">मन्त्रः</h3>
<p>[संयुक्तमन्त्रः - सारस्व॒तीम्मे॒षीमाल॑भेत॒ य ई᳚श्व॒रो वा॒चो वदि॑तो॒स्सन्वाच॒न्न वदे॒द्वाग्वै सर॑स्वती॒ सर॑स्वतीमे॒व स्वेन॑ भाग॒धेये॒नोप॑धावति॒ सैवास्मिन्न्॑ (12) वाच॑न्दधाति प्रवदि॒ता वा॒चो भ॑व॒त्यप॑न्नदती भवति॒ तस्मा᳚न्मनु॒ष्या᳚स्सर्वाँ॒व्वाचँ॑व्वदन्ति ]</p>
<p>सा॒र॒स्व॒तीम्मे॒षीमाल॑भेत ।</p>
<h4 id="टक-60">टीका</h4>
<p>6 मेषीमिति ॥ &lsquo;जातेरस्त्रीविषयात्&rsquo; इति ङीष् ।</p>
<h3 id="मनतर-61">मन्त्रः</h3>
<p>य ई᳚श्व॒रो वा॒चो वदि॑तो॒स्सन्वाच॒न्न वदे᳚त् ।<br>
वाग्वै सर॑स्वती ।<br>
सर॑स्वतीमे॒व स्वेन॑ भाग॒धेये॒नोप॑धावति ।<br>
सैवास्मि॒न्वाच॑न्दधाति ।</p>
<h4 id="टक-61">टीका</h4>
<p>य ईश्वर इत्यादि । वाचो वदितोः तां वाचं वदितुमीश्वरस्सम्पन्नसामग्रीकोऽपि वाचं न वदेत् वादित्वं न लभेत । &lsquo;ईश्वरे तोसुन्कसुनौ&rsquo; इति तोसुन् ।</p>
<h3 id="मनतर-62">मन्त्रः</h3>
<p>प्र॒व॒दि॒ता वा॒चो भ॑वति ।</p>
<h4 id="टक-62">टीका</h4>
<p>प्रवदिता प्रवक्ता । यद्वा – वाक्प्रसरणसमर्थोऽपि विरोधाद्वाचं वदितुं बिभेति, स यजेत ।</p>
<h3 id="मनतर-63">मन्त्रः</h3>
<p>अप॑न्नदती भवति ।</p>
<h4 id="टक-63">टीका</h4>
<p>अपन्नदती अविपन्नदन्ता । &lsquo;छन्दसि च&rsquo; इति दद्भावः ।</p>
<h3 id="मनतर-64">मन्त्रः</h3>
<p>तस्मा᳚न्मनु॒ष्या᳚स्सर्वाँ॒व्वाचँ॑व्वदन्ति।</p>
<h4 id="टक-64">टीका</h4>
<p>तस्मादिति । तस्माद्दन्तविपत्तौ सर्वेषां वाचोऽप्रवृत्तेः दन्तानां वाक्प्रवृत्तिहेतुत्वाच्च ॥</p>
<h3 id="मनतर-65">मन्त्रः</h3>
<p>[संयुक्तमन्त्रः  - आग्ने॒यङ्कृ॒ष्णग्री॑व॒मा ल॑भेत सौ॒म्यम्ब॒भ्रुञ्ज्योगा॑मयाव्य॒ग्निव्वाँ ए॒तस्य॒ शरी॑रङ्गच्छति॒ सोम॒ꣳ॒ रसो॒ यस्य॒ ज्योगा॒मय॑त्य॒ग्नेरे॒वास्य॒ शरी॑रन्निष्क्री॒णाति॒ सोमा॒द्रस॑मु॒त यदी॒तासु॒र्भव॑ति॒ जीव॑त्ये॒व]</p>
<p>आ॒ग्ने॒यङ्कृ॒ष्णग्री॑व॒मा ल॑भेत ।<br>
सौ॒म्यम्ब॒भ्रुम् +++(आलभेत)+++ ।</p>
<h4 id="टक-65">टीका</h4>
<p>7 आग्नेयमित्यादि ॥ बभ्रुः कपिलश्यामः ।</p>
<h3 id="मनतर-66">मन्त्रः</h3>
<p>ज्योगा॑मयाव्य॒ग्निव्वाँ ए॒तस्य॒ शरी॑रङ्गच्छति ।<br>
सोम॒ꣳ॒ रसः॑।</p>
<h4 id="टक-66">टीका</h4>
<p>ज्योगामयावी दीर्घरोगः ।</p>
<h3 id="मनतर-67">मन्त्रः</h3>
<p>यस्य॒ ज्योगा॒मय॑ति &hellip;</p>
<h4 id="टक-67">टीका</h4>
<p>यस्येति । &lsquo;रुजार्थानाम्&rsquo; इति षष्ठी ।</p>
<h3 id="मनतर-68">मन्त्रः</h3>
<p>अ॒ग्नेरे॒वास्य॒ शरी॑रन्निष्क्री॒णाति॑ ।
सोमा॒द्रस॑मु॒त यदी॒तासु॒र्भव॑ति॒ जीव॑त्ये॒व ।।</p>
<h4 id="टक-68">टीका</h4>
<p>अग्नेरेवेत्यादि । अग्निना गृहीतमस्य शरीरं अग्नेर्निष्क्रीणाति । सोमगृहीतरसं सोमान्निष्क्रीणातीत्येव । एवञ्च कृते यद्यपि गतासुर्जीवत्येव ॥</p>
<h3 id="मनतर-69">मन्त्रः</h3>
<p>[संयुक्तमन्त्रः  - सौ॒म्यम्ब॒भ्रुमाल॑भेताग्ने॒यङ्कृ॒ष्णग्री॑वम्प्र॒जाका॑म॒स्सोमः॑ (13)<br>
वै रे॑तो॒धा अ॒ग्निᳶ प्र॒जाना᳚म्प्रजनयि॒ता सोम॑ ए॒वास्मै॒ रेतो॒ दधा᳚त्य॒ग्निᳶ प्र॒जाम्प्रज॑नयति वि॒न्दते᳚ प्र॒जाम्]</p>
<p>सौ॒म्यम्ब॒भ्रुमाल॑भेत ।<br>
आ॒ग्ने॒यङ्कृ॒ष्णग्री॑वम् ।<br>
प्र॒जाका॑मः॒ सोमो॒  वै रे॑तो॒धाः ।<br>
अ॒ग्निᳶ प्र॒जाना᳚म्प्रजनयि॒ता ।<br>
सोम॑ ए॒वास्मै॒ रेतो॒ दधा᳚ति ।<br>
अ॒ग्निᳶ प्र॒जाम्प्रज॑नयति वि॒न्दते᳚ प्र॒जाम् ।</p>
<h4 id="टक-69">टीका</h4>
<p>8 सौम्यमित्यादि ॥ गतम् ॥</p>
<h3 id="मनतर-70">मन्त्रः</h3>
<p>[संयुक्तमन्त्रः - आग्ने॒यङ्कृ॒ष्णग्री॑व॒माल॑भेत सौ॒म्यम्ब॒भ्रुय्योँ ब्रा᳚ह्म॒णो वि॒द्याम॒नूच्य॒ न वि॒रोचे॑त॒ यदा᳚ग्ने॒यो भव॑ति॒ तेज॑ ए॒वास्मि॒न्तेन॑ दधाति॒ यथ्सौ॒म्यो ब्र॑ह्मवर्च॒सन्तेन॑ कृ॒ष्णग्री॑व आग्ने॒यो भ॑वति॒ तम॑ ए॒वास्मा॒दप॑हन्ति श्वे॒तो भ॑वति (14)  रुच॑मे॒वास्मि॑न्दधाति ब॒भ्रुस्सौ॒म्यो भ॑वति ब्रह्मवर्च॒समे॒वास्मि॒न्त्विषि॑न्दधाति ]</p>
<p>आग्ने॒यङ्कृ॒ष्णग्री॑व॒माल॑भेत सौ॒म्यम्ब॒भ्रुम्+++(आलभेत)+++ ।<br>
योँ ब्रा᳚ह्म॒णो वि॒द्याम॒नूच्य॒ न वि॒रोचे॑त ।</p>
<h4 id="टक-70">टीका</h4>
<p>9 विद्यामनूच्येति ॥ विद्यामर्जयित्वाऽपि तदनुरूपं न विरोचते । यद्वा - अनुवचनम्, तत्कृत्वापि यो न विरोचेत विद्यानुरूपां कीर्तिमारभेत [र्तिं न ल त] ।ब्रह्मवर्चसं तेनेति ।</p>
<h3 id="मनतर-71">मन्त्रः</h3>
<p>यदा᳚ग्ने॒यो भव॑ति॒ तेज॑ ए॒वास्मि॒न्तेन॑ दधाति ।<br>
यथ्सौ॒म्यो ब्र॑ह्मवर्च॒सन्तेन॑ कृ॒ष्णग्री॑व आग्ने॒यो भ॑वति ।<br>
तम॑ ए॒वास्मा॒दप॑हन्ति ।</p>
<h4 id="टक-71">टीका</h4>
<p>अस्मिन् दधातीत्येव । आग्नेयत्वात्तमोपघातहेतुभूतः ।</p>
<h3 id="मनतर-72">मन्त्रः</h3>
<p>श्वे॒तो भ॑वति।</p>
<h4 id="टक-72">टीका</h4>
<p>श्वेत इति । ग्रीवकार्ष्ण्यम्मुक्त्वा ।</p>
<h3 id="मनतर-73">मन्त्रः</h3>
<p>ब्रह्मवर्च॒समे॒वास्मि॒न्त्विषि॑न्दधाति ।</p>
<h4 id="टक-73">टीका</h4>
<p>ब्रह्मवर्चसं ब्राह्मण्यम् ।<br>
त्विषिर्दीप्तिः ॥</p>
<h3 id="मनतर-74">मन्त्रः</h3>
<p>[संयुक्तमन्त्रः  - आग्ने॒यङ्कृ॒ष्णग्री॑व॒माल॑भेत सौ॒म्यम्ब॒भ्रुमा᳚ग्ने॒यङ्कृ॒ष्णग्री॑वम्पुरो॒धाया॒ꣳ॒ स्पर्ध॑मान आग्ने॒यो वै ब्रा᳚ह्म॒णस्सौ॒म्यो रा॑ज॒न्यो॑ऽभित॑स्सौ॒म्यमा᳚ग्ने॒यौ भ॑वत॒सतेज॑सै॒व ब्रह्म॑णोभ॒यतो॑ रा॒ष्ट्रम्परि॑गृह्णात्येक॒धा स॒मावृ॑ङ्क्ते पु॒र ए॑नन्दधते ॥ (15)  ]</p>
<p>आ॒ग्ने॒यङ्कृ॒ष्णग्री॑व॒माल॑भेत ।<br>
सौ॒म्यम्ब॒भ्रुम्+++(आलभेत)+++ ।</p>
<h4 id="टक-74">टीका</h4>
<p>10 आग्नेयमित्यादि ॥ आग्नेययोर्मध्ये सौम्यम् ।</p>
<h3 id="मनतर-75">मन्त्रः</h3>
<p>आ॒ग्ने॒यङ्कृ॒ष्णग्री॑वम्पुरो॒धाया॒ꣳ॒ स्पर्ध॑मान आग्ने॒यो वै ब्रा᳚ह्म॒णस्सौ॒म्यो  रा॑ज॒न्यः॑।</p>
<h4 id="टक-75">टीका</h4>
<p>पुरोधायामिति । पुरोधानं प्राधान्यं पौरोहित्यम् । तत्र स्पर्धमानः &lsquo;अहमित्थं भूयासमन्यो मा भूत्&rsquo; इति ।</p>
<h3 id="मनतर-76">मन्त्रः</h3>
<p>अ॒भित॑स्सौ॒म्यमा᳚ग्ने॒यौ भ॑वतः ।</p>
<h4 id="टक-76">टीका</h4>
<p>अभितस्सौम्यमिति । आदावन्ते च । &lsquo;अभितः परितस्समया&rsquo; इति द्वितीया ।</p>
<h3 id="मनतर-77">मन्त्रः</h3>
<p>तेज॑सै॒व ब्रह्म॑णोभ॒यतो॑ रा॒ष्ट्रम्परि॑गृह्णाति ।<br>
ए॒क॒धा  स॒मावृ॑ङ्क्ते ।<br>
पु॒र ए॑नन्दधते ॥</p>
<h4 id="टक-77">टीका</h4>
<p>तेजसेत्यादि । अग्निब्राह्मणाभ्यामुभयतोवसि[स्थि]ताभ्यां मध्यस्थं राष्ट्रं विषयं परिगृह्णाति सर्वतो गृह्णाति । ततश्चैकधा अद्वितीयं समावृङ्क्ते समावर्जयति । ततश्चैनमेव पुरोदधते प्राधान्ये स्थापयन्ति प्रजाः ॥</p>
<p>इति द्वितीये प्रथमे द्वितीयोऽनुवाकः ॥</p>
<h2 id="अनवक-३">अनुवाकः ३</h2>
<h3 id="मनतर-78">मन्त्रः</h3>
<p>[संयुक्तमन्त्रः  - दे॒वा॒सु॒रा ए॒षु लो॒केष्व॑स्पर्द्धन्त॒ स ए॒तव्विँष्णु॑र्वाम॒नम॑पश्य॒त्तꣵ स्वायै॑ दे॒वता॑या॒ आऽल॑भत॒ ततो॒ वै स इ॒माल्लोँ॒कान॒भ्य॑जयद्वैष्ण॒वव्वाँ॑म॒नमाल॑भेत॒ स्पर्द्ध॑मानो॒ विष्णु॑रे॒व भू॒त्वेमाल्लोँ॒कान॒भिज॑यति॒ विष॑म॒ आल॑भेत॒ विष॑मा इव॒ हीमे लो॒कास्समृ॑द्ध्यै ]</p>
<p>दे॒वा॒सु॒रा ए॒षु लो॒केष्व॑स्पर्द्धन्त।</p>
<h4 id="टक-78">टीका</h4>
<p>1 देवासुरा इत्यादि ॥ स्पर्धा लोकविषयं परस्परमैश्वर्यासहनम् ।</p>
<h3 id="मनतर-79">मन्त्रः</h3>
<p>स ए॒तव्विँष्णु॑र्वाम॒नम॑पश्यत् ।</p>
<h4 id="टक-79">टीका</h4>
<p>वामनो ह्रस्वाङ्गः । स्वायै देवतायै आत्मानमेव देवतां कृत्वा ।</p>
<h3 id="मनतर-80">मन्त्रः</h3>
<p>तꣵ स्वायै॑ दे॒वता॑या॒ आऽल॑भत ।</p>
<h4 id="टक-80">टीका</h4>
<p>तस्यै वामनमालभत ।</p>
<h3 id="मनतर-81">मन्त्रः</h3>
<p>ततो॒ वै स इ॒माल्लोँ॒कान॒भ्य॑जयत् ।<br>
वैष्ण॒वव्वाँ॑म॒नमाल॑भेत।<br>
स्पर्द्ध॑मानो॒ विष्णु॑रे॒व भू॒त्वेमाल्लोँ॒कान॒भिज॑यति ।</p>
<h4 id="टक-81">टीका</h4>
<p>ततो वा इत्यादि । गतम् । स्पर्धमान इति स्पर्धाविषयसिद्ध्यै ।</p>
<h3 id="मनतर-82">मन्त्रः</h3>
<p>विष॑म॒ आल॑भेत ।</p>
<h4 id="टक-82">टीका</h4>
<p>विषम इति । निम्नोन्नतस्थले देवयजनभूते ।</p>
<h3 id="मनतर-83">मन्त्रः</h3>
<p>विष॑मा इव॒ हीमे लो॒कास्समृ॑द्ध्यै ।</p>
<h4 id="टक-83">टीका</h4>
<p>विषमा इवेति । भोक्तृभोग्यादिवैलक्षण्याद्वैषम्यं लोकानाम् ॥</p>
<h3 id="मनतर-84">मन्त्रः</h3>
<p>[संयुक्तमन्त्रः - इन्द्रा॑य मन्यु॒मते॒ मन॑स्वते ल॒लाम॑म्प्राशॄ॒ङ्गमाल॑भेत सङ्ग्रा॒मे (16)<br>
सय्यँ॑त्त इन्द्रि॒येण॒ वै म॒न्युना॒ मन॑सा सङ्ग्रा॒मञ्ज॑य॒तीन्द्र॑मे॒व म॑न्यु॒मन्त॒म्मन॑स्वन्त॒ꣵ॒ स्वेन॑ भाग॒धेये॒नोप॑धावति॒  स ए॒वास्मि॑न्निन्द्रि॒यम्म॒न्युम्मनो॑ दधाति॒ जय॑ति॒ तꣳ स॑ङ्ग्रा॒मम् ]</p>
<p>इन्द्रा॑य मन्यु॒मते॒ मन॑स्वते ल॒लाम॑म्प्राशॄ॒ङ्गमाल॑भेत ।</p>
<h4 id="टक-84">टीका</h4>
<p>2 इन्द्रायेत्यादि ॥ ललामः श्वेतपुण्ड्रलाच्छितललाटः । मत्त्वर्थीयो लुप्यते । प्राशृङ्गो लम्बितशृङ्गः, पिङ्गल- प्राशृङ्गो गौः&rsquo; इति भरद्वाजवचनात् ।</p>
<h3 id="मनतर-85">मन्त्रः</h3>
<p>सङ्ग्रा॒मे सय्यँ॑त्त इन्द्रि॒येण॒ वै म॒न्युना॒ मन॑सा सङ्ग्रा॒मञ्ज॑यति ।<br>
इन्द्र॑मे॒व म॑न्यु॒मन्त॒म्मन॑स्वन्त॒ꣵ॒ स्वेन॑ भाग॒धेये॒नोप॑धावति ।<br>
स ए॒वास्मि॑न्निन्द्रि॒यम्म॒न्युम्मनो॑ दधाति ।<br>
जय॑ति॒ तꣳ स॑ङ्ग्रा॒मम् ।</p>
<h4 id="टक-85">टीका</h4>
<p>इन्द्रियेणेत्यादि । इन्द्रियं वीर्यम् । इन्द्रियादित्रयं सङ्ग्रामजयश्रीहेतुः ॥</p>
<h3 id="मनतर-86">मन्त्रः</h3>
<p>[संयुक्तमन्त्रः  - इन्द्रा॑य म॒रुत्व॑ते पृश्ञिस॒क्थमाल॑भेत॒ ग्राम॑काम॒ इन्द्र॑मे॒व म॒रुत्व॑न्त॒ꣵ॒ स्वेन॑ भाग॒धेये॒नोप॑धावति॒ स ए॒वास्मै॑ सजा॒तान्प्रय॑च्छति ग्रा॒म्ये॑व भ॑वति॒ यदृ॑ष॒भस्तेन॑ (17)  ऐ॒न्द्रो यत्पृश्ञि॒स्तेन॑ मारु॒तस्समृ॑द्ध्यै प॒श्चात्पृ॑श्ञिस॒क्थो भ॑वति पश्चादन्ववसा॒यिनी॑मे॒वास्मै॒ विश॑ङ्करोति ]</p>
<p>इन्द्रा॑य म॒रुत्व॑ते पृश्ञिस॒क्थमाल॑भेत॒ ग्राम॑कामः ।<br>
इन्द्र॑मे॒व म॒रुत्व॑न्त॒ꣵ॒ स्वेन॑ भाग॒धेये॒नोप॑धावति ।<br>
स ए॒वास्मै॑ सजा॒तान्प्रय॑च्छति ।<br>
ग्रा॒म्ये॑व भ॑वति।</p>
<h4 id="टक-86">टीका</h4>
<p>3 मरुत्त्वत इति ॥ &lsquo;तसौ मत्त्वर्थे&rsquo; इति भत्वम् । पृश्निसक्थः श्वेतजानुः, श्वेतोरुरित्येके श्वेतकटिप्रदेश इति । &lsquo;बहुव्रीहौ सक्थ्यक्ष्णोः&rsquo; इति षच् ।</p>
<h3 id="मनतर-87">मन्त्रः</h3>
<p>यदृ॑ष॒भस्तेन॑  ऐ॒न्द्रः ।</p>
<h4 id="टक-87">टीका</h4>
<p>यदृषभ इत्यादि । ऋषभस्य सेक्तृत्वादैन्द्रत्वम् ।</p>
<h3 id="मनतर-88">मन्त्रः</h3>
<p>यत्पृश्ञि॒स्तेन॑ मारु॒तः ।</p>
<h4 id="टक-88">टीका</h4>
<p>श्वेतस्य वायव्यत्वात्पृश्नेर्मारुतत्वम् ।</p>
<h3 id="मनतर-89">मन्त्रः</h3>
<p>समृ॑द्ध्यै प॒श्चात्पृ॑श्ञिस॒क्थो भ॑वति ।</p>
<h4 id="टक-89">टीका</h4>
<p>समृद्ध्या इति । सदृशस्सम्बन्धस्समृद्धिः ।</p>
<h3 id="मनतर-90">मन्त्रः</h3>
<p>प॒श्वा॒द॒न्व॒व॒सा॒यिनी॑मे॒वास्मै॒ विश॑ङ्करोति ।</p>
<h4 id="टक-90">टीका</h4>
<p>पश्चादिति । सक्थः पश्चाद्भागे पृश्नित्वं यस्य स तथोक्तः । पश्चादन्ववसायिनीं पश्चादनुसृत्यावस्थानशीलां विशं प्रजां करोति ॥</p>
<h3 id="मनतर-91">मन्त्रः</h3>
<p>[संयुक्तमन्त्रः  - सौ॒म्यम्ब॒भ्रुमाल॑भे॒तान्न॑कामस्सौ॒म्यव्वाँ अन्न॒ꣳ॒ सोम॑मे॒व स्वेन॑ भाग॒धेये॒नोप॑धावति॒  स ए॒वास्मा॒ अन्न॒म्प्रय॑च्छत्यन्ना॒द ए॒व भ॑वति ब॒भ्रुर्भ॑वत्ये॒तद्वा अन्न॑स्य रू॒पꣳ समृ॑द्ध्यै]</p>
<p>सौ॒म्यम्ब॒भ्रुमाल॑भे॒तान्न॑कामः ।<br>
सौ॒म्यव्वाँ अन्न॒ꣳ॒ सोम॑मे॒व स्वेन॑ भाग॒धेये॒नोप॑धावति ।<br>
स ए॒वास्मा॒ अन्न॒म्प्रय॑च्छत्यन्ना॒द ए॒व भ॑वति ।<br>
ब॒भ्रुर्भ॑वति ।<br>
ए॒तद्वा अन्न॑स्य रू॒पꣳ समृ॑द्ध्यै ।</p>
<h4 id="टक-91">टीका</h4>
<p>4 सौम्यमित्यादि ॥ बभ्रुः कपिलश्यामः । सौम्यमन्नं, तस्योदयशीलत्वाद्बभ्रुरिति ॥</p>
<h3 id="मनतर-92">मन्त्रः</h3>
<p>[संयुक्तमन्त्रः  - सौ॒म्यम्ब॒भ्रुमाल॑भेत॒ यमल᳚म् (18)  रा॒ज्याय॒ सन्तꣳ॑ रा॒ज्यन्नोप॒नमे᳚थ्सौ॒म्यव्वैँ रा॒ज्यꣳ सोम॑मे॒व स्वेन॑ भाग॒धेये॒नोप॑धावति॒ स ए॒वास्मै॑ रा॒ज्यम्प्रय॑च्छ॒त्युपै॑नꣳ रा॒ज्यन्न॑मति ब॒भ्रुर्भ॑वत्ये॒तद्वै सोम॑स्य रू॒पꣳ समृ॑द्ध्यै]</p>
<p>सौ॒म्यम्ब॒भ्रुमाल॑भेत ।<br>
यमलꣳ॑   रा॒ज्याय॒ सन्तꣳ॑ रा॒ज्यन्                     नोप॒नमे᳚त्‌ ।<br>
सौ॒म्यव्वैँ रा॒ज्यꣳ सोम॑मे॒व स्वेन॑ भाग॒धेये॒नोप॑धावति ।<br>
स ए॒वास्मै॑ रा॒ज्यम्प्रय॑च्छति ।<br>
उपै॑नꣳ रा॒ज्यन्न॑मति ।<br>
ब॒भ्रुर्भ॑वति ।<br>
ए॒तद्वै सोम॑स्य रू॒पꣳ समृ॑द्ध्यै ।</p>
<h4 id="टक-92">टीका</h4>
<p>5 राज्यं प्राप्तुं योग्यमपि राज्यं राजन्यं वा यन्नोपनमेत् नोपगच्छेत् । राज्ञः कर्म राज्यम् । पुरोहितादित्वात् यत् ॥</p>
<h3 id="मनतर-93">मन्त्रः</h3>
<p>[संयुक्तमन्त्रः -  इन्द्रा॑य वृत्र॒तुरे॑ ल॒लाम॑म्प्राशृ॒ङ्गमाल॑भेत ग॒तश्रीः᳚ प्रति॒ष्ठाका॑मᳶ पा॒प्मान॑मे॒व वृ॒त्रन्ती॒र्त्वा प्र॑ति॒ष्ठाङ्ग॑च्छ॒ति ]</p>
<p>इन्द्रा॑य वृत्र॒तुरे॑ ल॒लाम॑म्प्राशृ॒ङ्गमाल॑भेत ।</p>
<h4 id="टक-93">टीका</h4>
<p>6 वृत्रतुर इति ॥ वृत्रस्य वा पापादेर्वा हिंसिता वृत्रतूः । तुर्वी हिंसायाम्, क्विप् । ललामं प्राशृङ्गमिति व्याख्यातम् ।</p>
<h3 id="मनतर-94">मन्त्रः</h3>
<p>ग॒तश्रीः᳚ प्रति॒ष्ठाका॑मᳶ पा॒प्मान॑मे॒व वृ॒त्रन्ती॒र्त्वा प्र॑ति॒ष्ठाङ्ग॑च्छति ।</p>
<h4 id="टक-94">टीका</h4>
<p>गतश्रीः । केचिदाहुः - शुश्रुवान् ग्रामणी राजन्यो वेति । पाप्मानमिति । येन प्रतिष्ठा निरुद्ध्यते । वृत्रं वारकम् ॥</p>
<h3 id="मनतर-95">मन्त्रः</h3>
<p>[संयुक्तमन्त्रः - इन्द्रा॑याभिमाति॒घ्ने ल॒लाम॑म्प्राशृ॒ङ्गमा (19)  ल॒भे॒त॒ यᳶ पा॒प्मना॑ गृही॒तस्स्यात्पा॒प्मा वा अ॒भिमा॑ति॒रिन्द्र॑मे॒वाभि॑माति॒हन॒ꣵ॒ स्वेन॑ भाग॒धेये॒नोप॑धावति॒  स ए॒वास्मा᳚त्पा॒प्मान॑म॒भिमा॑ति॒म्प्रणु॑दत ]</p>
<p>इन्द्रा॑याभिमाति॒घ्ने ल॒लाम॑म्प्राशृ॒ङ्गमा  ल॑भेत  ।<br>
यᳶ पा॒प्मना॑ गृही॒तस्स्यात् ।<br>
पा॒प्मा वा अ॒भिमा॑तिः ।<br>
इन्द्र॑मे॒वाभि॑माति॒हन॒ꣵ॒ स्वेन॑ भाग॒धेये॒नोप॑धावति ।<br>
स ए॒वास्मा᳚त्पा॒प्मान॑म॒भिमा॑ति॒म्प्रणु॑दत ।</p>
<h4 id="टक-95">टीका</h4>
<p>7 अभिमातिघ्न इति ॥ अभिमातिः पाप्मा तस्य हन्त्रे । क्विप् । उदात्तनिवृत्तिस्वरेण विभक्तेरुदात्तत्वम् । गतमन्यत् ॥</p>
<h3 id="मनतर-96">मन्त्रः</h3>
<p>[संयुक्तमन्त्रः - इन्द्रा॑य व॒ज्रिणे॑ ल॒लाम॑म्प्राशृ॒ङ्गमाल॑भेत॒ यमलꣳ॑ रा॒ज्याय॒ सन्तꣳ॑ रा॒ज्यन्नोप॒नमे॒दिन्द्र॑मे॒व व॒ज्रिण॒ꣵ॒ स्वेन॑ भाग॒धेये॒नोप॑धावति॒  स ए॒वास्मै॒ वज्र॒म्प्रय॑च्छति॒ स ए॑नँ॒व्वज्रो॒ भूत्या॑ इन्ध॒ उपै॑नꣳ रा॒ज्यन्न॑मति ल॒लाम॑ᳶ प्राशृ॒ङ्गो भ॑वत्ये॒तद्वै वज्र॑स्य रू॒पꣳ समृ॑द्ध्यै ॥ (20)  ]</p>
<h3 id="मनतर-97">मन्त्रः</h3>
<p>इन्द्रा॑य व॒ज्रिणे॑ ल॒लाम॑म्प्राशृ॒ङ्गमाल॑भेत ।<br>
यमलꣳ॑ रा॒ज्याय॒ सन्तꣳ॑ रा॒ज्यन्नोप॒नमे᳚त् ।<br>
इन्द्र॑मे॒व व॒ज्रिण॒ꣵ॒ स्वेन॑ भाग॒धेये॒नोप॑धावति ।<br>
स ए॒वास्मै॒ वज्र॒म्प्रय॑च्छति।<br>
स ए॑नँ॒व्वज्रो॒ भूत्या॑ इन्ध॒ उपै॑नꣳ रा॒ज्यन्न॑मति ।<br>
ल॒लाम॑ᳶ प्राशृ॒ङ्गो भ॑वति ।<br>
ए॒तद्वै वज्र॑स्य रू॒पꣳ समृ॑द्ध्यै ॥</p>
<h4 id="टक-96">टीका</h4>
<p>8 इन्धे इति ॥ राज्यप्राप्तियोग्यां दीप्तिं करोतीति । ञि इन्धी दीप्तौ, श्नान्नलोपः ॥</p>
<p>इति द्वितीये प्रथमे तृतीयोऽनुवाकः ॥</p>
<h2 id="अनवक-४">अनुवाकः ४</h2>
<h3 id="मनतर-98">मन्त्रः</h3>
<p>[संयुक्तमन्त्रः - अ॒सावा॑दि॒त्यो न व्य॑रोचत॒ तस्मै॑ दे॒वाᳶ प्राय॑श्चित्तिमैच्छ॒न्तस्मा॑ ए॒तान्दश॑र्‌षभा॒माऽल॑भन्त॒ तयै॒वास्मि॒न्रुच॑मदधु॒र्यो ब्र॑ह्मवर्च॒सका॑म॒स्स्यात्तस्मा॑ ए॒तान्दश॑र्‌षभा॒माऽल॑भेता॒मुमे॒वादि॒त्यꣵ स्वेन॑ भाग॒धेये॒नोप॑धावति॒ स ए॒वास्मि॑न्ब्रह्मवर्च॒सन्द॑धाति ब्रह्मवर्च॒स्ये॑व भ॑वति ]</p>
<p>अ॒सावा॑दि॒त्यो न व्य॑रोचत ।<br>
तस्मै॑ दे॒वाᳶ प्राय॑श्चित्तिमैच्छन् ।<br>
तस्मा॑ ए॒तान्दश॑र्‌षभा॒माऽल॑भन्त ।<br>
तयै॒वास्मि॒न्रुच॑मदधु॒र्यो ब्र॑ह्मवर्च॒सका॑म॒स्स्यात् ।<br>
तस्मा॑ ए॒तान्दश॑र्‌षभा॒माऽल॑भेत ।<br>
अमुमे॒वादि॒त्यꣵ स्वेन॑ भाग॒धेये॒नोप॑धावति ।<br>
स ए॒वास्मि॑न्ब्रह्मवर्च॒सन्द॑धाति ।<br>
ब्र॒ह्म॒व॒र्चस्ये॑व भ॑वति ।</p>
<h4 id="टक-97">टीका</h4>
<p>1 असावादित्य इत्यादि ॥ दशानामृषभानां समाहारो दशर्षभा । &lsquo;आकारान्तोत्तरपदो द्विगुः स्त्रियामिष्यते&rsquo; इति त्रिफलादिवदजादित्वात् &lsquo;द्विगोः&rsquo; इति ङीबभावः । &lsquo;इगन्तकाल&rsquo; इति पूर्वपदप्रकृतिस्वरत्वम् । अनिगन्तेऽपि व्यत्ययेन प्रवर्तते । बहुव्रीहिर्वा ; समष्टिर्वाच्या । दशर्षभेति कर्मनाम, जातिरिति केचित् ॥</p>
<h3 id="मनतर-99">मन्त्रः</h3>
<p>[संयुक्तमन्त्रः - व॒सन्ता᳚ प्रा॒तस्त्रील्लँ॒लामा॒नाल॑भेत ग्री॒ष्मे म॒द्ध्यन्दि॑ने (21)  त्रीञ्छि॑तिपृ॒ष्ठाञ्छ॒रद्य॑परा॒ह्णे त्रीञ्छि॑ति॒वारा॒न्त्रीणि॒ वा आ॑दि॒त्यस्य॒ तेजाꣳ॑सि व॒सन्ता᳚ प्रा॒तर्ग्री॒ष्मे म॒द्ध्यन्दि॑ने श॒रद्य॑परा॒ह्णे याव॑न्त्ये॒व तेजाꣳ॑सि॒ तान्ये॒वाव॑रुन्धे॒ त्रय॑स्त्रय॒ आल॑भ्यन्तेऽभिपू॒र्वमे॒वास्मि॒न्तेजो॑ दधाति सव्वँथ्स॒रम्प॒र्याल॑भ्यन्ते  ]</p>
<p>व॒सन्ता᳚ प्रा॒तस्त्रील्लँ॒लामा॒नाल॑भेत ।
।</p>
<h4 id="टक-98">टीका</h4>
<p>2 वसन्तेति ॥ पूर्ववत्सप्तम्या डादेशः । वसन्ते चतुर्दश्यां प्रक्रमः । प्रातःकाले उपाकरणं वपाहोमोभयं यथा स्यात्तथोपक्रमः । ग्रीष्मशरदोर्मध्याह्नापराह्णयोरेवोपक्रमः । सर्वत्र संवत्सरे ब्रह्मचर्यादि यजमानस्य केचिदिच्छन्ति ।<br>
ललामा उक्ताः ।</p>
<h3 id="मनतर-100">मन्त्रः</h3>
<p>ग्री॒ष्मे म॒द्ध्यन्दि॑ने॒  त्रीञ्छि॑तिपृ॒ष्ठान् ।<br>
श॒रद्य॑परा॒ह्णे त्रीञ्छि॑ति वारान्॑।<br>
त्रीणि॒ वा आ॑दि॒त्यस्य॒ तेजाꣳ॑सि ।<br>
व॒सन्ता᳚ प्रा॒तर्ग्री॒ष्मे म॒द्ध्यन्दि॑ने श॒रद्य॑परा॒ह्णे ।<br>
याव॑न्त्ये॒व तेजाꣳ॑सि॒ तान्ये॒वाव॑रुन्धे ।<br>
त्रय॑स्त्रय॒ आल॑भ्यन्ते ।</p>
<h4 id="टक-99">टीका</h4>
<p>शितिपृष्ठाश्वेतवाराः श्वेतवालाः । उभयत्रापि &lsquo;शितेर्नित्याबह्वच्&rsquo; इत्युत्तरपद- प्रकृतिस्वरत्वम् ।</p>
<h3 id="मनतर-101">मन्त्रः</h3>
<p>अभिपू॒र्वमे॒वास्मि॒न्तेजो॑ दधाति ।</p>
<h4 id="टक-100">टीका</h4>
<p>अभिपूर्वमिति । अनुक्रमेण त्रिभिः पशुभिः त्रीणि तेजांस्यस्मिन् दधाति ।</p>
<h3 id="मनतर-102">मन्त्रः</h3>
<p>सँ॒व्व॒थ्स॒र॒म्प॒र्याल॑भ्यन्ते ।</p>
<h4 id="टक-101">टीका</h4>
<p>संवत्सरमित्यादि । गतम् ॥</p>
<h3 id="मनतर-103">मन्त्रः</h3>
<p>[संयुक्तमन्त्रः  - सव्वँथ्स॒रो वै ब्र॑ह्मवर्च॒सस्य॑ प्रदा॒ता सँ॑व्वथ्स॒र ए॒वास्मै᳚ ब्रह्मवर्च॒सम्प्रय॑च्छति ब्रह्मवर्च॒स्ये॑व भ॑वति सव्वँथ्स॒रस्य॑ प॒रस्ता᳚त्प्राजाप॒त्यङ्कद्रु᳚म् (22) आल॑भेत  प्र॒जाप॑ति॒स्सर्वा॑ दे॒वता॑ दे॒वता᳚स्वे॒व प्रति॑तिष्ठति ]</p>
<p>सं॒॒व॒थ्स॒रो वैै ब्र॑ह्मवर्च॒सस्य॑ प्र॒दाता।<br>
सँ॒व्व॒थ्स॒र ए॒वास्मै᳚ ब्रह्मवर्च॒सम्प्रय॑च्छति।<br>
ब्रह्मवर्च॒स्ये॑व भ॑वति ।<br>
सँ॒व्व॒थ्स॒रस्य॑ प॒रस्ता᳚त्प्राजाप॒त्यङ्कद्रु॒मा ल॑भेत  ।<br>
प्र॒जाप॑ति॒स्सर्वा॑ दे॒वता॑ दे॒वता᳚स्वे॒व प्रति॑तिष्ठति ।</p>
<h4 id="टक-102">टीका</h4>
<p>3 संवत्सरस्येति ॥ यस्मिन्नारभ्यते पर्वणि दशर्षभा ततः प्रभृति द्वादशसु द्वादशसु पौर्णमासीषु द्वादशामावास्यासु चातीतासु त्रयोदशे पर्वणि सङ्कल्पः । कद्रुं पक्वबदरवर्णम् ॥</p>
<h3 id="मनतर-104">मन्त्रः</h3>
<p>[संयुक्तमन्त्रः  - यदि॑ बिभी॒याद्दु॒श्चर्मा॑ भविष्या॒मीति॑ सोमापौ॒ष्णꣵ श्या॒ममाल॑भेत सौ॒म्यो वै दे॒वत॑या॒ पुरु॑षᳶ पौ॒ष्णाᳶ प॒शव॒स्स्वयै॒वास्मै॑ दे॒वत॑या प॒शुभि॒स्त्वच॑ङ्करोति॒ न दु॒श्चर्मा॑ भवति]</p>
<p>यदि॑ बिभी॒याद्दु॒श्चर्मा॑ भविष्या॒मीति॑ ।<br>
सो॒मा॒पौ॒ष्णꣵ श्या॒ममाल॑भेत ।<br>
सौ॒म्यो वै दे॒वत॑या॒ पुरु॑षः ।<br>
पौ॒ष्णाᳶ प॒शवः॑ ।<br>
स्वयै॒वास्मै॑ दे॒वत॑या प॒शुभि॒स्त्वच॑ङ्करोति ।<br>
न दु॒श्चर्मा॑ भवति ।</p>
<h4 id="टक-103">टीका</h4>
<p>4 यदीत्यादि ॥ दुश्चर्मा कुष्ठी । &lsquo;परादिश्छन्दसि&rsquo; इत्युत्तरपदाद्युदात्तत्वम् । कुष्ठादित्वग्दोषो मे भविष्यतीति यदि कथंचिल्लिङ्गाद्बिभीयादिति । स्वयेति । देवतया पशुभिश्च सहकारिभिः त्वचं शोभनां करोति ॥</p>
<h3 id="मनतर-105">मन्त्रः</h3>
<p>[संयुक्तमन्त्रः -दे॒वाश्च॒ वै य॒मश्चा॒स्मिल्लोँ॒के᳚ऽस्पर्द्धन्त॒ स य॒मो दे॒वाना॑मिन्द्रि॒यव्वीँ॒र्य॑मयुवत॒ तद्य॒मस्य॑ (23)  य॒म॒त्वन्ते दे॒वा अ॑मन्यन्त य॒मो वा इ॒दम॑भू॒द्यद्व॒यꣵ स्म इति॒ ते प्र॒जाप॑ति॒मुपा॑धाव॒न्थ्स ए॒तौ प्र॒जाप॑तिरा॒त्मन॑ उख्षव॒शौ निर॑मिमीत॒ ते दे॒वा वै᳚ष्णावरु॒णीव्वँ॒शामाऽल॑भन्तै॒न्द्रमु॒ख्षाण॒न्तव्वँरु॑णेनै॒व ग्रा॑हयि॒त्वा विष्णु॑ना य॒ज्ञेन॒ प्राणु॑दन्तै॒न्द्रेणै॒वास्ये᳚न्द्रि॒यम॑वृञ्जत॒ यो भ्रातृ॑व्यवा॒न्थ्स्याथ्स स्पर्द्ध॑मानो वैष्णावरु॒णीम् (24)  व॒शामाल॑भेतै॒न्द्रमु॒ख्षाणँ॒व्वरु॑णेनै॒व भ्रातृ॑व्यङ्ग्राहयि॒त्वा विष्णु॑ना य॒ज्ञेन॒ प्रणु॑दत ऐ॒न्द्रेणै॒वास्ये᳚न्द्रि॒यव्वृँ॑ङ्क्ते॒ भव॑त्या॒त्मना॒ परा᳚स्य॒ भ्रातृ॑व्यो भव॒ति ]</p>
<p>दे॒वाश्च॒ वै य॒मश्चा॒स्मिल्लोँ॒के᳚ऽस्पर्द्धन्त ।</p>
<h4 id="टक-104">टीका</h4>
<p>5 देवाश्चेत्यादि ॥ अस्मिन् लोके एतल्लोकनिमित्तमस्पर्धन्त अस्माकमेवायं लोक इति देवाः, ममैवायमिति यमः ।</p>
<h3 id="मनतर-106">मन्त्रः</h3>
<p>स य॒मो दे॒वाना॑मिन्द्रि॒यव्वीँ॒र्य॑मयुवत ।</p>
<h4 id="टक-105">टीका</h4>
<p>स इत्यादि । देवानामिन्द्रियं वीर्यं चायुवत देवेभ्यः पृथक्कृतवान् अपहृतवान् । व्यत्ययेन शप्, आत्मनेपदं च ।</p>
<h3 id="मनतर-107">मन्त्रः</h3>
<p>तद्य॒मस्य॑ यम॒त्वम् ।<br>
ते दे॒वा अ॑मन्यन्त ।</p>
<h4 id="टक-106">टीका</h4>
<p>तदिति । यवनाद्यमः । यौतेः पचाद्यचि अन्त्यविकारश्छान्दसः ।</p>
<h3 id="मनतर-108">मन्त्रः</h3>
<p>य॒मो वा इ॒दम॑भू॒द्यद्व॒यꣵ स्म इति॑ ।</p>
<h4 id="टक-107">टीका</h4>
<p>यमो वा इति । यमो वा इदं विश्वमभूत् यमेश्वरमभूत् यद्वयं स्मः यदस्मदधीनं पूर्वमासीत् ।</p>
<h3 id="मनतर-109">मन्त्रः</h3>
<p>ते प्र॒जाप॑ति॒मुपा॑धावन्  ।</p>
<h4 id="टक-108">टीका</h4>
<p>त इति । तथा मन्यमाना देवाः प्रजापतिमुपसम्प्राप्ताः इत्थं स्मः अत्र प्रतिकर्तुमर्हसीति ।</p>
<h3 id="मनतर-110">मन्त्रः</h3>
<p>स ए॒तौ प्र॒जाप॑तिरा॒त्मन॑ उख्षव॒शौ निर॑मिमीत ।</p>
<h4 id="टक-109">टीका</h4>
<p>स चात्मनः शरीरादुक्षवशौ निरमिमीत निर्माय दत्तवान् । उक्षा च वशा चोक्षवशौ, व्यत्ययेन पूर्ववल्लिङ्गता । उक्षा सेक्ता वशा वन्ध्या ।</p>
<h3 id="मनतर-111">मन्त्रः</h3>
<p>ते दे॒वा वै᳚ष्णावरु॒णीव्वँ॒शामाऽल॑भन्त ।<br>
ऐ॒न्द्रमु॒ख्षाण॒न्तव्वँरु॑णेनै॒व ग्रा॑हयि॒त्वा विष्णु॑ना य॒ज्ञेन॒ प्राणु॑दन्त ।<br>
ऐ॒न्द्रेणै॒वास्ये᳚न्द्रि॒यम॑वृञ्जत ।<br>
यो भ्रातृ॑व्यवा॒न्थ्स्याथ्स स्पर्द्ध॑मानो वैष्णावरु॒णीम्  व॒शामाल॑भेत ।<br>
ऐ॒न्द्रमु॒ख्षाणँ॒व्वरु॑णेनै॒व भ्रातृ॑व्यङ्ग्राहयि॒त्वा विष्णु॑ना य॒ज्ञेन॒ प्रणु॑दत ।<br>
ऐ॒न्द्रेणै॒वास्ये᳚न्द्रि॒यव्वृँ॑ङ्क्ते ।<br>
भव॑त्या॒त्मना॑ ।<br>
परा᳚स्य॒ भ्रातृ॑व्यो भव॒ति ।</p>
<h4 id="टक-110">टीका</h4>
<p>ते इत्यादि । गतम् ॥</p>
<h3 id="मनतर-112">मन्त्रः</h3>
<p>[संयुक्तमन्त्रः -  इन्द्रो॑ वृ॒त्रम॑ह॒न्तव्वृँ॒त्रो ह॒तष्षो॑ड॒शभि॑र्भो॒गैर॑सिना॒त्तस्य॑ वृ॒त्रस्य॑ शीर्‌ष॒तो गाव॒ उदा॑य॒न्ता वै॑दे॒ह्यो॑ऽभव॒न्तासा॑मृष॒भो ज॒घनेऽनूदै॒त्तमिन्द्रः॑ (25)  अ॒चा॒य॒थ्सो॑ऽमन्यत॒ यो वा इ॒ममा॒लभे॑त॒ मुच्ये॑ता॒स्मात्पा॒प्मन॒ इति॒ स आ᳚ग्ने॒यङ्कृ॒ष्णग्री॑व॒माल॑भतै॒न्द्रमृ॑ष॒भन्तस्या॒ग्निरे॒व स्वेन॑ भाग॒धेये॒नोप॑सृतष्षोडश॒धा वृ॒त्रस्य॑ भो॒गानप्य॑दहदै॒न्द्रेणे᳚न्द्रि॒यमा॒त्मन्न॑धत्त॒ यᳶ पा॒प्मना॑ गृही॒तस्स्याथ्स आ᳚ग्ने॒यङ्कृ॒ष्णग्री॑व॒माल॑भेतै॒न्द्रमृ॑ष॒भम॒ग्निरे॒वास्य॒ स्वेन॑ भाग॒धेये॒नोप॑सृतः (26) पा॒प्मान॒मपि॑ दहत्यै॒न्द्रेणे᳚न्द्रि॒यमा॒त्मन्ध॑त्ते॒ मुच्य॑ते पा॒प्मनो॒ भव॑त्ये॒व ]</p>
<p>इन्द्रो॑ वृ॒त्रम॑हन् ।<br>
तव्वृँ॒त्रो ह॒तष्षो॑ड॒शभि॑र्भो॒गैर॑सिनात् ।</p>
<h4 id="टक-111">टीका</h4>
<p>6 इन्द्रो वृत्रमहन्नित्यादि ॥ षोडशभिर्भोगैः शरीरदेशैः इन्द्रमसिनात् अबध्नात् । षिञ् बन्धने ।</p>
<h3 id="मनतर-113">मन्त्रः</h3>
<p>तस्य॑ वृ॒त्रस्य॑ शीर्‌ष॒तो गाव॒ उदा॑य॒न्ता वै॑दे॒ह्यो॑ऽभवन् ।</p>
<h4 id="टक-112">टीका</h4>
<p>वैदेह्यो गोविशेषाः । केचिदाहुः - विदेहा एव वैदेह्यः अशरीरा गावोऽभवन् । &lsquo;उदात्तस्वरितयोः&rsquo; इति विभक्तिस्स्वर्यते ।</p>
<h3 id="मनतर-114">मन्त्रः</h3>
<p>तासा॑मृष॒भो ज॒घनेऽनूदै॑त् ।<br>
तमिन्द्रो॑चायत् ।<br>
सो॑ऽमन्यत ।</p>
<h4 id="टक-113">टीका</h4>
<p>अथ तासां गवां जघने पश्चात् ऋषभोऽनूदैत् अनूद्गतः, तमिन्द्रश्श्रुतवान् ।</p>
<h3 id="मनतर-115">मन्त्रः</h3>
<p>यो वा इ॒ममा॒लभे॑त॒ मुच्ये॑ता॒स्मात्पा॒प्मन॒ इति॑ ।</p>
<h4 id="टक-114">टीका</h4>
<p>अस्मादिति । सर्वलोकप्रसिद्धात्, न तु प्रकृतात्, अत एवान्वादेशाभावान्निघाताभावः । &lsquo;ऊडिदम्&rsquo; इति आविभक्तेरुदात्तत्वम् ।</p>
<h3 id="मनतर-116">मन्त्रः</h3>
<p>स आ᳚ग्ने॒यङ्कृ॒ष्णग्री॑व॒माल॑भत ।<br>
ऐ॒न्द्रमृ॑ष॒भम् +++(आलभत)+++।</p>
<h4 id="टक-115">टीका</h4>
<p>अथैवं जानन्निन्द्रः स्वयं तावदाग्नेयं कृष्णग्रीवमालभत ऐन्द्रमृषभम् ।</p>
<h3 id="मनतर-117">मन्त्रः</h3>
<p>तस्या॒ग्निरे॒व स्वेन॑ भाग॒धेये॒नोप॑सृतष्षोडश॒धा वृ॒त्रस्य॑ भो॒गानप्य॑दहत् ।</p>
<h4 id="टक-116">टीका</h4>
<p>पृथक् स्वेन भागधेयेनोपसृतोऽग्निरस्येन्द्रस्य बाधकान् वृत्रभोगान् षोडशधा स्थितानप्यदहत् यथाकाममदहत् । यद्वा - षोडशधा स्थितान्सर्वानप्यदहत् ।</p>
<h3 id="मनतर-118">मन्त्रः</h3>
<p>ऐ॒न्द्रेणे᳚न्द्रि॒यमा॒त्मन्न॑धत्त ।<br>
यᳶ पा॒प्मना॑ गृही॒तस्स्याथ्स आ᳚ग्ने॒यङ्कृ॒ष्णग्री॑व॒माल॑भत ।<br>
ऐ॒न्द्रमृ॑ष॒भम् ।<br>
अग्निरे॒वास्य॒ स्वेन॑ भाग॒धेये॒नोप॑सृतᳶ पा॒प्मान॒मपि॑ दहति ।<br>
ऐ॒न्द्रेणे᳚न्द्रि॒यमा॒त्मन्ध॑त्ते ।<br>
मुच्य॑ते पा॒प्मनो॒ भव॑त्ये॒व ।</p>
<h4 id="टक-117">टीका</h4>
<p>ऐन्द्रेणात्मनीन्द्रियमधत्तेन्द्रः [गतमन्यत्] ॥</p>
<h3 id="मनतर-119">मन्त्रः</h3>
<p>[संयुक्तमन्त्रः - द्या॑वापृथि॒व्या᳚न्धे॒नुमाल॑भेत॒ ज्योग॑परुद्धो॒ऽनयो॒र्‌हि वा ए॒षोऽप्र॑तिष्ठि॒तोऽथै॒ष ज्योगप॑रुद्धो॒ द्यावा॑पृथि॒वी ए॒व स्वेन॑ भाग॒धेये॒नोप॑धावति॒  ते ए॒वैन॑म्प्रति॒ष्ठाङ्ग॑मयत॒ᳶ प्रत्ये॒व ति॑ष्ठति पर्या॒रिणी॑ भवति पर्या॒रीव॒ ह्ये॑तस्य॑ रा॒ष्ट्रय्योँ ज्योग॑परुद्ध॒स्समृ॑द्ध्यै  ]</p>
<p>द्या॒वा॒पृ॒थि॒व्या᳚न्धे॒नुमाल॑भेत।</p>
<h4 id="टक-118">टीका</h4>
<p>7 द्यावापृथिव्यामिति ॥ &lsquo;द्यावापृथिवी शुनासीर&rsquo; इति यत् ।</p>
<h3 id="मनतर-120">मन्त्रः</h3>
<p>ज्योग॑परुद्धो॒ऽनयो॒र्‌हि वा ए॒षोऽप्र॑तिष्ठितः ।</p>
<h4 id="टक-119">टीका</h4>
<p>ज्योगपरुद्धः दीर्घकालं दुर्गतः । राष्ट्रान्निर्वासित इत्येके ।</p>
<h3 id="मनतर-121">मन्त्रः</h3>
<p>अथै॒ष ज्योगप॑रुद्धो॒ द्यावा॑पृथि॒वी ए॒व स्वेन॑ भाग॒धेये॒नोप॑धावति ।</p>
<h4 id="टक-120">टीका</h4>
<p>द्यावापृथिव्योरप्रतिष्ठितत्वादेष ज्योगपरुद्धो भवति ।</p>
<h3 id="मनतर-122">मन्त्रः</h3>
<p>ते ए॒वैन॑म्प्रति॒ष्ठाङ्ग॑मयत॒ᳶ प्रत्ये॒व ति॑ष्ठति ।</p>
<p>प॒र्या॒रिणी॑ भवति ।</p>
<h4 id="टक-121">टीका</h4>
<p>पर्यारिणी प्रसवकालमतीत्य कृतप्रसवा । केचिदाहुः - प्रजननकालमतीत्य प्रजायतः [&hellip; तीत्य या प्रजातेति । ]</p>
<h3 id="मनतर-123">मन्त्रः</h3>
<p>प॒र्या॒रीव॒ ह्ये॑तस्य॑ रा॒ष्ट्रय्योँ ज्योग॑परुद्ध॒स्समृ॑द्ध्यै ।</p>
<h4 id="टक-122">टीका</h4>
<p>ज्योगपरुद्धस्य हि राष्ट्रं पर्यारि भवति दीर्घकालातिक्रमेण प्राप्तत्वात् । तस्मात्सदृशयोगस्समृद्ध्यै भवति ॥</p>
<h3 id="मनतर-124">मन्त्रः</h3>
<p>[संयुक्तमन्त्रः  - वाय॒व्य᳚म् (27)  व॒थ्समा ल॑भेत वा॒युर्वा अ॒नयो᳚र्व॒थ्स इ॒मे वा ए॒तस्मै॑ लो॒का अप॑शुष्का॒ विडप॑शु॒ष्काऽथै॒ष ज्योगप॑रुद्धो वा॒युमे॒व स्वेन॑ भाग॒धेये॒नोप॑धावति॒  स ए॒वास्मा॑ इ॒माल्लोँ॒कान्‌ विश॒म्प्रदा॑पयति॒ प्रास्मा॑ इ॒मे लो॒कास्स्नु॑वन्ति भुञ्ज॒त्ये॑नँ॒व्विडुप॑तिष्ठते ॥ (28) ]</p>
<p>वाय॒व्य᳚म् व॒थ्समा ल॑भेत ।<br>
वा॒युर्वा अ॒नयो᳚र्व॒थ्सः ।</p>
<h4 id="टक-123">टीका</h4>
<p>8 अथ वायव्यो वत्सोऽपरुद्धस्यैव विधीयते - तस्या एव धेनोर्द्यावापृथिव्योः हि वत्सो वायुः ।</p>
<h3 id="मनतर-125">मन्त्रः</h3>
<p>इ॒मे वा ए॒तस्मै॑ लो॒का अप॑शुष्का॒ विडप॑शु॒ष्काः ।</p>
<h4 id="टक-124">टीका</h4>
<p>इमे च द्युप्रभृतयो लोकाः एतस्मै पुरुषायापशुष्काः अपरक्ता अस्मिन् भवन्ति । विट्च प्रजा चापशुष्का भवति ।</p>
<h3 id="मनतर-126">मन्त्रः</h3>
<p>अथै॒ष ज्योगप॑रुद्धो वा॒युमे॒व स्वेन॑ भाग॒धेये॒नोप॑धावति ।</p>
<h4 id="टक-125">टीका</h4>
<p>अथैष ज्योगपरुद्धो भवति ।</p>
<h3 id="मनतर-127">मन्त्रः</h3>
<p>स ए॒वास्मा॑ इ॒माल्लोँ॒कान्‌ विश॒म्प्रदा॑पयति ।<br>
प्रास्मा॑ इ॒मे लो॒कास्स्नु॑वन्ति ।<br>
भुञ्ज॒त्ये॑नँ॒व्विडुप॑तिष्ठते ॥</p>
<h4 id="टक-126">टीका</h4>
<p>प्रदापयतीति । अपरं हित्वा यथास्मै वसूनि ददाति विट्च तथा करोति वायुः, ततश्चास्मै इमे लोकाः प्रस्नुवन्ति वसस्नेहः [सस्नेहं] वसूनि दुहन्ति, विट्च एनमुपतिष्ठते सङ्गच्छते इति । सङ्गतिकरण आत्मनेपदम्, कीदृशा भूत्वा - भुञ्जति सर्वदा एनं परिपालयन्ति । &lsquo;भुजोऽनवने&rsquo; इत्यात्मनेपदाभावात् &lsquo;शतुरनुमः&rsquo; इति नद्या उदात्तत्वम् ॥</p>
<p>द्वितीये प्रथमे चतुर्थः ॥</p>
<h2 id="अनवक-५">अनुवाकः ५</h2>
<h3 id="मनतर-128">मन्त्रः</h3>
<p>[संयुक्तमन्त्रः  - इन्द्रो॑ व॒लस्य॒ बिल॒मपौ᳚र्णो॒थ्स य उ॑त्त॒मᳶ प॒शुरासी॒त्तम्पृ॒ष्ठम्प्रति॑ स॒ङ्गृह्योद॑क्खिद॒त्तꣳ स॒हस्र॑म्प॒शवोऽनूदा॑य॒न्थ्स उ॑न्न॒तो॑ऽभव॒द्यᳶ प॒शुका॑म॒स्स्याथ्स ए॒तमै॒न्द्रमु॑न्न॒तमाल॑भे॒तेन्द्र॑मे॒व स्वेन॑ भाग॒धेये॒नोप॑धावति॒ स ए॒वास्मै॑ प॒शून्प्रय॑च्छति पशु॒माने॒व भ॑वत्युन्न॒तः (29) भ॒व॒ति ]</p>
<p>इन्द्रो॑ व॒लस्य॒ बिल॒मपौ᳚र्णोत् ।</p>
<h4 id="टक-127">टीका</h4>
<p>1 इन्द्रो वलस्येत्यादि ॥ अपौर्णोत् अपावृतद्वारमकरोत् ।</p>
<h3 id="मनतर-129">मन्त्रः</h3>
<p>स य उ॑त्त॒मᳶ प॒शुरासी᳚त् ।<br>
तम्पृ॒ष्ठम्प्रति॑ स॒ङ्गृह्योद॑क्खिदत्।</p>
<h4 id="टक-128">टीका</h4>
<p>स इति । &lsquo;सुपां सुलुक्&rsquo; इति सप्तम्यास्स्वादेशः । तत्र बिले वसतां पशूनाम्मध्ये य उत्तमः पशुरासीत्, तं पृष्ठं प्रतिसङ्गृह्य पृष्ठे गृहीत्वा उदक्खिदत् उत्क्षिप्तवान् । छान्दसो वर्णोपजनः । उत्तमशब्द उञ्छादिषु निपात्यते, तेनान्तोदात्तः । लक्षणे प्रतेः कर्मप्रवचनीयत्वम् ।</p>
<h3 id="मनतर-130">मन्त्रः</h3>
<p>तꣳ स॒हस्र॑म्प॒शवोऽनूदा॑यन् ।</p>
<h4 id="टक-129">टीका</h4>
<p>तमनु सहस्रं पशव उदायन् उदगच्छन् ।</p>
<h3 id="मनतर-131">मन्त्रः</h3>
<p>स उ॑न्न॒तो॑ऽभवत् ।<br>
यᳶ प॒शुका॑म॒स्स्यात् ।<br>
स ए॒तमै॒न्द्रमु॑न्न॒तमाल॑भेत ।<br>
ऐन्द्र॑मे॒व स्वेन॑ भाग॒धेये॒नोप॑धावति ।<br>
स ए॒वास्मै॑ प॒शून्प्रय॑च्छति ।<br>
पशु॒माने॒व भ॑वत्युन्न॒तो भ॑वति ।</p>
<h4 id="टक-130">टीका</h4>
<p>स उत्तमः पशुरुन्नतोऽभवत् । उन्नतं पृष्ठभागोऽस्यास्तीति लक्षणया तद्वानुच्यते, मत्त्वर्थीयो लुप्यते । यत्र गृहीतपेसवः [&hellip; हीतपशोः] ककुदाख्य उन्नतोऽभवत् ॥</p>
<h3 id="मनतर-132">मन्त्रः</h3>
<p>[संयुक्तमन्त्रः  - सा॒ह॒स्री वा ए॒षा ल॒ख्ष्मी यदु॑न्न॒तो ल॒ख्ष्मियै॒व प॒शूनव॑रुन्धे य॒दा स॒हस्र॑म्प॒शून्प्रा᳚प्नु॒यादथ॑ वैष्ण॒वव्वाँ॑म॒नमा ल॑भेतै॒तस्मि॒न्वै तथ्स॒हस्र॒मद्ध्य॑तिष्ठ॒त्तस्मा॑दे॒ष वा॑म॒नस्समी॑षितᳶ प॒शुभ्य॑ ए॒व प्रजा॑तेभ्यᳶ प्रति॒ष्ठान्द॑धाति॒ को॑ऽर्‌हति स॒हस्र॑म्प॒शून्प्राप्तु॒मित्या॑हुरहोरा॒त्राण्ये॒व स॒हस्रꣳ॑ स॒म्पाद्याल॑भेत प॒शवः॑ (30)<br>
वा अ॑होरा॒त्राणि॑ प॒शूने॒व प्रजा॑तान्प्रति॒ष्ठाङ्ग॑मयति]</p>
<p>सा॒ह॒स्री वा ए॒षा ल॒ख्ष्मी यदु॑न्न॒तो ल॒ख्ष्मियै॒व प॒शूनव॑रुन्धे ।</p>
<h4 id="टक-131">टीका</h4>
<p>2 साहस्रीति ॥ सहस्रस्य निमित्तभूता । &lsquo;शतमानविंशतिक&rsquo; इत्यण् । लक्ष्मी लक्षणम् । &lsquo;सुपां सुलुक्&rsquo; इति सोर्लुक् ।</p>
<h3 id="मनतर-133">मन्त्रः</h3>
<p>य॒दा स॒हस्र॑म्प॒शून्प्रा᳚प्नु॒यात् ।<br>
अथ॑ वैष्ण॒वव्वाँ॑म॒नमा ल॑भेत ।<br>
ए॒तस्मि॒न्वै  तथ्स॒हस्र॒मद्ध्य॑तिष्ठत् ।<br>
तस्मा॑दे॒ष वा॑म॒नस्समी॑षितᳶ प॒शुभ्य॑ ए॒व प्रजा॑तेभ्यᳶ प्रति॒ष्ठान्द॑धाति ।<br>
को॑ऽर्‌हति स॒हस्र॑म्प॒शून्प्राप्तु॒मित्या॑हुः ।</p>
<h4 id="टक-132">टीका</h4>
<p>यदेत्यादि । गतम् । समीषितस्सम्यगीषितः ।</p>
<h3 id="मनतर-134">मन्त्रः</h3>
<p>अ॒हो॒रा॒त्राण्ये॒व स॒हस्रꣳ॑ स॒म्पाद्याल॑भेत ।<br>
प॒शवो॒ वै अ॑होरा॒त्राणि॑ ।<br>
प॒शूने॒व प्रजा॑तान्प्रति॒ष्ठाङ्ग॑मयति ।</p>
<h4 id="टक-133">टीका</h4>
<p>अहोरात्राण्येवेति । अहोरात्राणां च पशूनां सहस्रत्वात् प्रजाताः पशवः प्रतिष्ठिता भवन्ति । &lsquo;हेमन्तशिशिरावहोरात्रे च&rsquo; इति पूर्ववल्लिङ्गता । पशुबन्धान्तरमिदम् । पशूनां सहस्रं प्राप्याहोरात्राणां सहस्रं स्थित्वाऽथ वैष्णवं वामनमालभेत ॥</p>
<h3 id="मनतर-135">मन्त्रः</h3>
<p>[संयुक्तमन्त्रः  - ओष॑धीभ्यो वे॒हत॒माल॑भेत प्र॒जाका॑म॒ ओष॑धयो॒ वा ए॒तम्प्र॒जायै॒ परि॑बाधन्ते॒ योऽल॑म्प्र॒जायै॒ सन्प्र॒जान्न वि॒न्दत॒ ओष॑धय॒ᳵ खलु॒ वा ए॒तस्यै॒ सूतु॒मपि॑ घ्नन्ति॒ या वे॒हद्भव॒त्योष॑धीरे॒व स्वेन॑ भाग॒धेये॒नोप॑धावति॒  ता ए॒वास्मै॒ स्वाद्योनेः᳚ प्र॒जाम्प्रज॑नयन्ति वि॒न्दते᳚ (31)  प्र॒जामापो॒ वा ओष॑ध॒योऽस॒त्पुरु॑ष॒ आप॑ ए॒वास्मा॒ अस॑त॒स्सद्द॑दति॒ तस्मा॑दाहु॒र्यश्चै॒वव्वेँद॒ यश्च॒ नाप॒स्त्वावास॑त॒स्सद्द॑द॒तीति ]</p>
<p>ओष॑धीभ्यो वे॒हत॒माल॑भेत प्र॒जाका॑मः ।<br>
ओष॑धयो॒ वा ए॒तम्प्र॒जायै॒ परि॑बाधन्ते ।<br>
योऽल॑म्प्र॒जायै॒ सन्प्र॒जान्न वि॒न्दते ।</p>
<h4 id="टक-134">टीका</h4>
<p>3 ओषधीभ्य इत्यादि ॥ &lsquo;ओषधेश्च&rsquo; इति दीर्घत्वम् । वेहत् गर्भनाशिनी ।</p>
<h3 id="मनतर-136">मन्त्रः</h3>
<p>ओष॑धय॒ᳵ खलु॒ वा ए॒तस्यै॒ सूतु॒मपि॑ घ्नन्ति।<br>
या वे॒हद्भव॒त्योष॑धीरे॒व स्वेन॑ भाग॒धेये॒नोप॑धावति ।<br>
ता ए॒वास्मै॒ स्वाद्योनेः᳚ प्र॒जाम्प्रज॑नयन्ति वि॒न्दते᳚ प्र॒जाम् ।</p>
<h4 id="टक-135">टीका</h4>
<p>ओषधयः खल्विति । एतस्या वेहतस्सूतुं सोतव्यं गर्भम् । औणादिकस्तुन्प्रत्ययः । अपिघ्नन्ति यथेष्टं घ्नन्ति ।</p>
<h3 id="मनतर-137">मन्त्रः</h3>
<p>आपो॒ वा ओष॑ध॒योऽस॒त्पुरु॑षः ।</p>
<h4 id="टक-136">टीका</h4>
<p>आपो वा इति । तद्धेतुत्वात्ताच्छब्द्यम्, व्यापिन्यो वा ।</p>
<h3 id="मनतर-138">मन्त्रः</h3>
<p>आप॑ ए॒वास्मा॒ अस॑त॒स्सद्द॑दति ।</p>
<h4 id="टक-137">टीका</h4>
<p>असदिति । अव्यक्तावस्थं करणरूपं पुरुषः । तस्मादोषधीनामपि हेतुभूता आप एव असतोऽव्यक्तात् सद्व्यक्तं प्रजालक्षणं ददति अस्मै यजमानाय ओषधीभ्यो वेहतमालभमानाय ।</p>
<h3 id="मनतर-139">मन्त्रः</h3>
<p>तस्मा॑दाहु॒र्यश्चै॒वव्वेँद ।<br>
यश्च॒ नाप॒स्त्वावास॑त॒स्सद्द॑द॒तीति॑ ।</p>
<h4 id="टक-138">टीका</h4>
<p>तस्मादाहुरिति । यश्चैवमपां हेतुत्वं, वेद यश्च न वेद लौकिकः, ते सर्वे आपः खल्वसतस्सद्ददतीत्याहुः अप्संसर्गादेव सर्वबीजाङ्कुरोत्पत्तिं पश्यन्तः । &lsquo;तुनुपूर्व उदात्तयोर्वकारः&rsquo; इति वकारो लुप्यते ॥</p>
<h3 id="मनतर-140">मन्त्रः</h3>
<p>[संयुक्तमन्त्रः  - एै॒न्द्रीꣳ सू॒तव॑शा॒माल॑भेत॒ भूति॑का॒मोऽजा॑तो॒ वा ए॒ष योऽल॒म्भूत्यै॒ सन्भूति॒न्न प्रा॒प्नोतीन्द्र॒ङ्खलु॒ वा ए॒षा सू॒त्वा व॒शाऽभ॑वत् (32)  इन्द्र॑मे॒व स्वेन॑ भाग॒धेये॒नोप॑धावति॒  स ए॒वैन॒म्भूति॑ङ्गमयति॒ भव॑त्ये॒व यꣳ सू॒त्वा व॒शा स्यात्तमै॒न्द्रमे॒वाल॑भेतै॒तद्वाव तदि॑न्द्रि॒यꣳ सा॒ख्षादे॒वेन्द्रि॒यमव॑रुन्धे ]</p>
<p>एै॒न्द्रीꣳ सू॒तव॑शा॒माल॑भेत॒ भूति॑कामः ।</p>
<h4 id="टक-139">टीका</h4>
<p>4 ऐन्द्रीमित्यादि ॥ सूतवशा सकृत्प्रसूता वन्ध्या ।</p>
<h3 id="मनतर-141">मन्त्रः</h3>
<p>अजा॑तो॒ वा ए॒ष योऽल॒म्भूत्यै॒ सन्भूति॒न्न प्रा॒प्नोति॑  ।</p>
<h4 id="टक-140">टीका</h4>
<p>अजातो वा इति । अजातकल्पत्वात् ।</p>
<h3 id="मनतर-142">मन्त्रः</h3>
<p>इन्द्र॒ङ्खलु॒ वा ए॒षा सू॒त्वा व॒शाऽभ॑वत् ।</p>
<h4 id="टक-141">टीका</h4>
<p>इन्द्रं खल्विति । प्रथमं सूतवशा इन्द्रं सूत्वा जनयित्वा ततो वशाऽभवत्, तस्मादैन्द्रीमालभेतेति ।</p>
<h3 id="मनतर-143">मन्त्रः</h3>
<p>इन्द्र॑मे॒व स्वेन॑ भाग॒धेये॒नोप॑धावति ।</p>
<p>स ए॒वैन॒म्भूति॑ङ्गमयति ।<br>
भव॑त्ये॒व ।</p>
<p>यꣳ सू॒त्वा व॒शा स्यात् तमै॒न्द्रमे॒वाल॑भेत ।</p>
<h4 id="टक-142">टीका</h4>
<p>यमित्यादि । इन्द्रियकामस्य यं सूत्वा वशा स्यात् तत्प्रथमवत्सं इन्द्रायालभतेति ।</p>
<h3 id="मनतर-144">मन्त्रः</h3>
<p>ए॒तद्वाव तदि॑न्द्रि॒यꣳ सा॒ख्षादे॒वेन्द्रि॒यमव॑रुन्धे।</p>
<h4 id="टक-143">टीका</h4>
<p>एतदिति प्रजारूपम् ॥</p>
<h3 id="मनतर-145">मन्त्रः</h3>
<p>[संयुक्तमन्त्रः - ऐन्द्रा॒ग्नम्पु॑नरुथ्सृ॒ष्टमाल॑भेत॒ य आ तृ॒तीया॒त्पुरु॑षा॒थ्सोम॒न्न पिबे॒द्विच्छि॑न्नो॒ वा ए॒तस्य॑ सोमपी॒थो यो ब्रा᳚ह्म॒णस्सन्ना (33)  तृ॒तीया॒त्पुरु॑षा॒थ्सोम॒न्न पिब॑तीन्द्रा॒ग्नी ए॒व स्वेन॑ भाग॒धेये॒नोप॑धावति॒ तावे॒वास्मै॑ सोमपी॒थम्प्रय॑च्छत॒ उपै॑नꣳ सोमपी॒थो न॑मति॒ यदै॒न्द्रो भव॑तीन्द्रि॒यव्वैँ सो॑मपी॒थ इ॑न्द्रि॒यमे॒व सो॑मपी॒थमव॑रुन्धे॒ यदा᳚ग्ने॒यो भव॑त्याग्ने॒यो वै ब्रा᳚ह्म॒णस्स्वामे॒व दे॒वता॒मनु॒ सन्त॑नोति पुनरुथ्सृ॒ष्टो भ॑वति पुनरुथ्सृ॒ष्ट इ॑व॒ ह्ये॑तस्य॑ (34)  सो॒म॒पी॒थस्समृ॑द्ध्यै ]</p>
<p>ऐ॒न्द्रा॒ग्नम्पु॑नरुथ्सृ॒ष्टमाल॑भेत ।<br>
य आ तृ॒तीया॒त्पुरु॑षा॒थ्सोम॒न्न पिबे᳚त् ।<br>
विच्छि॑न्नो॒ वा ए॒तस्य॑ सोमपी॒थः ।</p>
<h4 id="टक-144">टीका</h4>
<p>5 ऐन्द्राग्नमिति ॥ पुनरुत्सृष्टं जीर्णो गलितवृषणः । पुङ्गवः महर्षभार्थं गोषु मुक्त इत्येके । &lsquo;पुनरुत्सृष्टः छागः&rsquo; इति भरद्वाजमतम् ।</p>
<ul>
<li>+++(आ तृतीयादिति । अभिविधावाकार इत्येके । तृतीयमपि गृहीत्वा इत्यन्ये )+++</li>
</ul>
<h3 id="मनतर-146">मन्त्रः</h3>
<p>यो ब्रा᳚ह्म॒णस्सन्ना तृ॒तीया॒त्पुरु॑षा॒थ्सोम॒न्न पिब॑ति ।<br>
इ॒न्द्रा॒ग्नी  ए॒व स्वेन॑ भाग॒धेये॒नोप॑धावति।<br>
तावे॒वास्मै॑ सोमपी॒थम्प्रय॑च्छतः ।</p>
<h4 id="टक-145">टीका</h4>
<p>आ तृतीयादिति । अभिविधावाकार इत्येके । तृतीयमपि गृहीत्वा इत्यन्ये ।</p>
<h3 id="मनतर-147">मन्त्रः</h3>
<p>उपै॑नꣳ सोमपी॒थो न॑मति ।<br>
यदै॒न्द्रो भव॑ति  ।</p>
<h4 id="टक-146">टीका</h4>
<p>सोमपीथस्सोमपानम् । औणादिकस्थक्प्रत्ययः ।</p>
<h3 id="मनतर-148">मन्त्रः</h3>
<p>इ॒न्द्रि॒यँव्वै सो॑मपी॒थ इ॑न्द्रि॒यमे॒व सो॑मपी॒थमव॑रुन्धे ।<br>
यदा᳚ग्ने॒यो भव॑ति ।</p>
<h4 id="टक-147">टीका</h4>
<p>इन्द्रियं वा इति । तद्धेतुत्वात्ताच्छब्द्यम् ।</p>
<h3 id="मनतर-149">मन्त्रः</h3>
<p>आ॒ग्ने॒यो वै ब्रा᳚ह्म॒णस्स्वामे॒व दे॒वता॒मनु॒ सन्त॑नोति ।<br>
पुनरुथ्सृ॒ष्टो भ॑वति ।<br>
पुनरुथ्सृ॒ष्ट इ॑व॒ ह्ये॑तस्य॑ +++(ए॒तस्य॑ सोमपी॒थः सो॒म॒पी॒थस्समृ॑द्ध्यै- इति क्रमपाठः । सोमपीथ इत्यत्र विराम आसीत् । परिशीलनीयम् ।)+++सोमपी॒थस्समृ॑द्ध्यै ।</p>
<h4 id="टक-148">टीका</h4>
<p>आग्नेयो वा इति । अग्निर्देवता अस्येति सर्वत्र &lsquo;अग्निकलिभ्यां&rsquo; इति ढक् ॥</p>
<h3 id="मनतर-150">मन्त्रः</h3>
<p>[संयुक्तमन्त्रः - ब्राह्मणस्प॒त्यन्तू॑प॒रमाल॑भेताभि॒चर॒न्ब्रह्म॑ण॒स्पति॑मे॒व स्वेन॑ भाग॒धेये॒नोप॑धावति॒  तस्मा॑ ए॒वैन॒मा वृ॑श्चति ता॒जगार्ति॒मार्च्छ॑ति तूप॒रो भ॑वति ख्षु॒रप॑वि॒र्वा ए॒षा ल॒ख्ष्मी यत्तू॑प॒रस्समृ॑द्ध्यै॒ स्फ्यो यूपो॑ भवति॒ वज्रो॒ वै स्फ्यो वज्र॑मे॒वास्मै॒ प्रह॑रति शर॒मय॑म्ब॒र्‌हिश्शृ॒णात्ये॒वैनँ॒व्वैभी॑दक इ॒द्ध्मो भि॒नत्त्ये॒वैन᳚म् ॥ (35)  ]</p>
<p>ब्रा॒ह्म॒ण॒स्पत्यन्तू॑प॒रमाल॑भेत ।</p>
<h4 id="टक-149">टीका</h4>
<p>6 ब्राह्मणस्पत्यमिति ॥ ब्रह्म परिबृढं यज्ञाख्यं कर्म तस्य पालकोग्निः ब्रह्मणस्पतिः । तूपरश्शृङ्गहीनः । पुच्छहीन इत्येके ।</p>
<h3 id="मनतर-151">मन्त्रः</h3>
<p>अ॒भि॒चर॒न्ब्रह्म॑ण॒स्पति॑मे॒व स्वेन॑ भाग॒धेये॒नोप॑धावति ।</p>
<h4 id="टक-150">टीका</h4>
<p>अभिचरन् मारयन् शत्रून् । ब्रह्मणः छान्दसोऽलुक् । &lsquo;षष्ठ्याः पतिपुत्र&rsquo; इति सत्वम् ।</p>
<h3 id="मनतर-152">मन्त्रः</h3>
<p>तस्मा॑ ए॒वैन॒मा वृ॑श्चति ।</p>
<h4 id="टक-151">टीका</h4>
<p>एनमिति । अभिचर्यमाणं तस्मै ब्रह्मणस्पतये आभिमुख्येन वृश्चति ।</p>
<h3 id="मनतर-153">मन्त्रः</h3>
<p>ता॒जगार्ति॒मार्च्छ॑ति ।<br>
तूप॒रो भ॑वति ।</p>
<h4 id="टक-152">टीका</h4>
<p>ताजक् तदानीमेव आर्तिं प्राप्नोति । &lsquo;उपसर्गादृति धातौ&rsquo; इति वृद्धिः ।</p>
<h3 id="मनतर-154">मन्त्रः</h3>
<p>[संयुक्तमन्त्रः  -
ख्षु॒रप॑वि॒र्वा ए॒षा ल॒ख्ष्मी यत्तू॑प॒रस्समृ॑द्ध्यै॒ स्फ्यो यूपो॑ भवति॒ वज्रो॒ वै स्फ्यो वज्र॑मे॒वास्मै॒ प्रह॑रति शर॒मय॑म्ब॒र्‌हिश्शृ॒णात्ये॒वैनँ॒व्वैभी॑दक इ॒द्ध्मो भि॒नत्त्ये॒वैन᳚म् ॥]</p>
<p>ख्षु॒रप॑वि॒र्वा ए॒षा ल॒ख्ष्मी ।<br>
यत्तू॑प॒रस्समृ॑द्ध्यै ।<br>
स्फ्यो यूपो॑ भवति ।<br>
वज्रो॒ वै स्फ्यो वज्र॑मे॒वास्मै॒ प्रह॑रति।</p>
<h4 id="टक-153">टीका</h4>
<p>क्षुरपविरिति । क्षुरत्वे छेदनसामर्थ्ये स्थितं पवित्वं वज्रत्वं यस्यास्सा तथोक्ता शीघ्रच्छेदिनी, लक्ष्मी लक्षणम् ॥</p>
<h3 id="मनतर-155">मन्त्रः</h3>
<p>[संयुक्तमन्त्रः  -  स्फ्यो यूपो॑ भवति॒ वज्रो॒ वै स्फ्यो वज्र॑मे॒वास्मै॒ प्रह॑रति शर॒मय॑म्ब॒र्‌हिश्शृ॒णात्ये॒वैनँ॒व्वैभी॑दक इ॒द्ध्मो भि॒नत्त्ये॒वैन᳚म् ॥ (35)  ]</p>
<p>स्फ्यो यूपो॑ भवति +++(भ॑वति ?)+++।<br>
वज्रो॒ वै स्फ्यो वज्र॑मे॒वास्मै॒ प्रह॑रति ।</p>
<h4 id="टक-154">टीका</h4>
<p>7स्फ्य इति ॥ स्फ्याकृतिर्यूपः कार्यः स्फ्य एव वा यूपः कार्यः । तदानीमन्येन स्फ्यकार्यं कुर्यात् ।</p>
<h3 id="मनतर-156">मन्त्रः</h3>
<p>श॒र॒मय॑म्ब॒र्‌हिश्शृ॒णात्ये॒वैन᳚म् ।</p>
<h4 id="टक-155">टीका</h4>
<p>शरमयमिति । &lsquo;नित्यं वृद्धशिरादिभ्यः&rsquo; इति विकारे मयट् । शरोपि पङ्कतृणविशेषः तत्पर्णमयं भवति । शॄ हिंसायाम्, &lsquo;पुंसि संज्ञायां घः&rsquo; ।</p>
<h3 id="मनतर-157">मन्त्रः</h3>
<p>वैभी॑दक इ॒द्ध्मो भि॒नत्त्ये॒वैन᳚म् ॥</p>
<h4 id="टक-156">टीका</h4>
<p>वैभीदक इति । &lsquo;पलाशादिभ्यो वा&rsquo; इत्यण् । विभीदकोऽक्षद्रुमः । विभिनत्तीति विभीदः, ततस्संज्ञायां कन्, पृषोदरादित्वाद्दीर्घत्वम् ॥</p>
<p>इति द्वितीये प्रथमे पञ्चमोनुवाकः ॥</p>
<h2 id="अनवक-६">अनुवाकः ६</h2>
<h3 id="मनतर-158">मन्त्रः</h3>
<p>[संयुक्तमन्त्रः -  बा॒र्‌ह॒स्प॒त्यꣳ शि॑तिपृ॒ष्ठमाल॑भेत॒ ग्राम॑कामो॒ यᳵ का॒मये॑त पृ॒ष्ठꣳ स॑मा॒नानाꣳ॑ स्या॒मिति॒ बृह॒स्पति॑मे॒व स्वेन॑ भाग॒धेये॒नोप॑धावति॒ स ए॒वैन॑म्पृ॒ष्ठꣳ स॑मा॒नाना᳚ङ्करोति ग्रा॒म्ये॑व भ॑वति शितिपृ॒ष्ठो भ॑वति बार्‌हस्प॒त्यो ह्ये॑ष दे॒वत॑या॒ समृ॑द्ध्यै ]</p>
<p>बा॒र्‌ह॒स्प॒त्यꣳ शि॑तिपृ॒ष्ठमाल॑भेत॒ ग्राम॑कामः ।<br>
यᳵ का॒मये॑त पृ॒ष्ठꣳ स॑मा॒नानाꣳ॑ स्या॒मिति॑।<br>
बृह॒स्पति॑मे॒व स्वेन॑ भाग॒धेये॒नोप॑धावति ।<br>
स ए॒वैन॑म्पृ॒ष्ठꣳ स॑मा॒नाना᳚ङ्करोति ।<br>
ग्रा॒म्ये॑व भ॑वति शितिपृ॒ष्ठो भ॑वति ।<br>
बा॒र्॒ह॒स्प॒त्यो ह्ये॑ष दे॒वत॑या॒ समृ॑द्ध्यै ।</p>
<h4 id="टक-157">टीका</h4>
<p>1बार्हस्पत्यमित्यादि ॥ उक्तश्शितिपृष्ठः, स्वरश्च । पृष्ठं प्रधान एकोधिकार इति । राद्धान्तकर्मण्यधिकार इति केचित् ॥</p>
<h3 id="मनतर-159">मन्त्रः</h3>
<p>[संयुक्तमन्त्रः  -   पौ॒ष्णꣵ श्या॒ममाल॑भे॒तान्न॑का॒मोऽन्नँ॒व्वै पू॒षा पू॒षण॑मे॒व स्वेन॑ भाग॒धेये॒नोप॑धावति॒ स ए॒वास्मै᳚ (36)  अन्न॒म्प्रय॑च्छत्यन्ना॒द ए॒व भ॑वति श्या॒मो भ॑वत्ये॒तद्वा अन्न॑स्य रू॒पꣳ समृ॑द्ध्यै ]</p>
<p>पौ॒ष्णꣵ श्या॒ममाल॑भे॒तान्न॑कामः ।<br>
अन्नँ॒व्वै पू॒षा पू॒षण॑मे॒व स्वेन॑ भाग॒धेये॒नोप॑धावति ।<br>
स ए॒वास्मा॒ अन्न॒म्प्रय॑च्छति ।<br>
अ॒न्ना॒द  ए॒व भ॑वति ।<br>
श्या॒मो भ॑वति ।<br>
ए॒तद्वा अन्न॑स्य रू॒पꣳ समृ॑द्ध्यै ।</p>
<h4 id="टक-158">टीका</h4>
<p>2पौष्णमित्यादि ॥ गतम् ॥</p>
<h3 id="मनतर-160">मन्त्रः</h3>
<p>[संयुक्तमन्त्रः  - मारु॒तम्पृश्ञि॒माल॑भे॒तान्न॑का॒मोऽन्नँ॒व्वै म॒रुतो॑ म॒रुत॑ ए॒व स्वेन॑ भाग॒धेये॒नोप॑धावति॒  त ए॒वास्मा॒ अन्न॒म्प्रय॑च्छन्त्यन्ना॒द ए॒व भ॑वति॒ पृश्ञि॑र्भवत्ये॒तद्वा अन्न॑स्य रू॒पꣳ समृ॑द्ध्या ऐ॒न्द्रम॑रु॒णमाल॑भेतेन्द्रि॒यका॑म॒ इन्द्र॑मे॒व (37)  स्वेन॑ भाग॒धेये॒नोप॑धावति॒ स ए॒वास्मि॑न्निन्द्रि॒यन्द॑धातीन्द्रिया॒व्ये॑व भ॑वति ।]</p>
<p>मा॒रु॒तम्पृश्ञि॒माल॑भे॒तान्न॑का॒मः ।<br>
अन्नँ॒व्वै म॒रुतो॑ म॒रुत॑ ए॒व स्वेन॑ भाग॒धेये॒नोप॑धावति । <br>
त ए॒वास्मा॒ अन्न॒म्प्रय॑च्छन्ति ।<br>
अ॒न्ना॒द ए॒व भ॑वति । <br>
पृश्ञि॑र्भवति ।<br>
ए॒तद्वा अन्न॑स्य रू॒पꣳ समृ॑द्ध्यै ।</p>
<p>ऐ॒न्द्रम॑रु॒णमाल॑भेतेन्द्रि॒यका॑मः ।<br>
इन्द्र॑मे॒व स्वेन॑ भाग॒धेये॒नोप॑धावति ।<br>
स ए॒वास्मि॑न्निन्द्रि॒यन्द॑धातीन्द्रिया॒व्ये॑व भ॑वति ।</p>
<h4 id="टक-159">टीका</h4>
<p>3अन्नं वा इत्यादि ॥ तद्धेतुत्वात्ताच्छब्द्यम् ॥</p>
<h3 id="मनतर-161">मन्त्रः</h3>
<p>[संयुक्तमन्त्रः - अरु॒णो भ्रूमा᳚न्भवत्ये॒तद्वा इन्द्र॑स्य रू॒पꣳ समृ॑द्ध्यै सावि॒त्रमु॑पद्ध्व॒स्तमाल॑भेत स॒निका॑मस्सवि॒ता वै प्र॑स॒वाना॑मीशे सवि॒तार॑मे॒व स्वेन॑ भाग॒धेये॒नोप॑धावति॒ स ए॒वास्मै॑ स॒निम्प्रसु॑वति॒ दान॑कामा अस्मै प्र॒जा भ॑वन्ति ]</p>
<p>अ॒रु॒णो भ्रूमा᳚न्भवति ।<br>
ए॒तद्वा इन्द्र॑स्य रू॒पꣳ समृ॑द्ध्यै ।<br>
सा॒वि॒त्रमु॑पद्ध्व॒स्तमाल॑भेत स॒निका॑मः ।<br>
स॒वि॒ता वै प्र॑स॒वाना॑मीशे ।<br>
स॒वि॒तार॑मे॒व स्वेन॑ भाग॒धेये॒नोप॑धावति ।<br>
स ए॒वास्मै॑ स॒निम्प्रसु॑वति ।<br>
दान॑कामा अस्मै प्र॒जा भ॑वन्ति ।</p>
<h4 id="टक-160">टीका</h4>
<p>4अरुण इत्यादि ॥ भ्रूमान् महाभ्रूः ॥</p>
<h3 id="मनतर-162">मन्त्रः</h3>
<p>उ॒प॒ध्व॒स्तो भ॑वति सावि॒त्रो ह्ये॑ष दे॒वत॑या॒ समृ॑द्ध्यै ।</p>
<h4 id="टक-161">टीका</h4>
<p>5उपध्वस्तः विभिन्नवर्णः बहुबिन्दुचितशरीरः । सनिकाम इति । याच्ञया लब्धं धनं सनिः । प्रसुवति अनुजानाति ॥</p>
<h3 id="मनतर-163">मन्त्रः</h3>
<p>[संयुक्तमन्त्रः - वैश्वदे॒वम्ब॑हुरू॒पमाल॑भे॒तान्न॑कामो वैश्वदे॒वव्वाँ अन्नँ॒व्विश्वा॑ने॒व दे॒वान्थ्स्वेन॑ भाग॒धेये॒नोप॑धावति॒  त ए॒वास्मा॒ अन्न॒म्प्रय॑च्छन्त्यन्ना॒द ए॒व भ॑वति बहुरू॒पो भ॑वति बहुरू॒पꣵ ह्यन्न॒ꣳ॒ समृ॑द्ध्यै वैश्वदे॒वम्ब॑हुरू॒पमाल॑भेत॒ ग्राम॑कामो वैश्वदे॒वा वै स॑जा॒ता विश्वा॑ने॒व दे॒वान्थ्स्वेन॑ भाग॒धेये॒नोप॑धावति॒  त ए॒वास्मै᳚ (39) स॒जा॒तान्प्रय॑च्छन्ति ग्रा॒म्ये॑व भ॑वति बहुरू॒पो भ॑वति बहुदेव॒त्यो ३॒॑ ह्ये॑ष समृ॑द्ध्यै ]</p>
<p>वै॒श्व॒दे॒वम्ब॑हुरू॒पमाल॑भे॒तान्न॑कामः ।<br>
वै॒श्व॒दे॒वव्वाँ अन्नँ॒व्विश्वा॑ने॒व दे॒वान्थ्स्वेन॑ भाग॒धेये॒नोप॑धावति ।<br>
त ए॒वास्मा॒ अन्न॒म्प्रय॑च्छन्ति ।<br>
अ॒न्ना॒द ए॒व भ॑वति ।<br>
बहुरू॒पो भ॑वति ।<br>
बहुरू॒पꣵ ह्यन्न॒ꣳ॒ समृ॑द्ध्यै ।</p>
<p>वै॒श्व॒दे॒वम्ब॑हुरू॒पमाल॑भेत॒ ग्राम॑कामः ।<br>
वै॒श्व॒दे॒वा वै स॑जा॒ता विश्वा॑ने॒व दे॒वान्थ्स्वेन॑ भाग॒धेये॒नोप॑धावति।<br>
त ए॒वास्मै᳚  स॒जा॒तान्प्रय॑च्छन्ति ।<br>
ग्रा॒म्ये॑व भ॑वति ।<br>
बहुरू॒पो भ॑वति ।<br>
बहुदेव॒त्यो ३॒॑ ह्ये॑ष समृ॑द्ध्यै ।</p>
<h4 id="टक-162">टीका</h4>
<p>6बहुरूपः नानारूपः । &lsquo;बहोर्नञ्वत्&rsquo; इति नञ्वद्भावः, &lsquo;नञ्सुभ्याम्&rsquo; इत्युत्तरपदान्तोदात्तत्वम् ॥</p>
<h3 id="मनतर-164">मन्त्रः</h3>
<p>[संयुक्तमन्त्रः  -  प्राजाप॒त्यन्तू॑प॒रमाल॑भेत॒ यस्याना᳚ज्ञातमिव॒ ज्योगा॒मये᳚त्प्राजाप॒त्यो वै पुरु॑षᳶ प्र॒जाप॑ति॒ᳵ खलु॒ वै तस्य॑ वेद॒ यस्याना᳚ज्ञातमिव॒ ज्योगा॒मय॑ति प्र॒जाप॑तिमे॒व स्वेन॑ भाग॒धेये॒नोप॑धावति॒  स ए॒वैन॒न्तस्मा॒थ्स्रामा᳚न्मुञ्चति तूप॒रो भ॑वति प्राजाप॒त्यो ह्ये॑ष दे॒वत॑या॒ समृ॑द्ध्यै ॥ (40)]</p>
<p>प्रा॒जा॒प॒त्यन्तू॑प॒रमाल॑भेत ।<br>
यस्याना᳚ज्ञातमिव॒ ज्योगा॒मये᳚त् ।</p>
<h4 id="टक-163">टीका</h4>
<p>7यस्यानाज्ञातमिति ॥ ज्योगामयेदिति । अज्ञातविशेषं यं ना[षः यमा]मय आमयेत् दीर्घकालम् । &lsquo;रुजार्थानाम्&rsquo; इति षष्ठी ।</p>
<h3 id="मनतर-165">मन्त्रः</h3>
<p>प्रा॒जा॒प॒त्यो वै पुरु॑षः ।<br>
प्र॒जाप॑ति॒ᳵ खलु॒ वै तस्य॑ वेद ।<br>
यस्याना᳚ज्ञातमिव॒ ज्योगा॒मय॑ति ।</p>
<h4 id="टक-164">टीका</h4>
<p>तस्य वेदेति । कर्मर्णस्सप्रदानत्वाच्चतुर्थ्यर्थे षष्ठी ।</p>
<h3 id="मनतर-166">मन्त्रः</h3>
<p>प्र॒जाप॑तिमे॒व स्वेन॑ भाग॒धेये॒नोप॑धावति ।<br>
स ए॒वैन॒न्तस्मा॒थ्स्रामा᳚न्मुञ्चति ।<br>
तूप॒रो भ॑वति ।<br>
प्राजाप॒त्यो ह्ये॑ष दे॒वत॑या॒ समृ॑द्ध्यै ॥</p>
<h4 id="टक-165">टीका</h4>
<p>स्रामादिति रोगनाम । यद्वा - स्रामं मन्त्रेण परलोक आह्वानं मरणमेव ॥</p>
<p>इति द्वितीये प्रथमे षष्ठोनुवाकः ॥</p>
<h2 id="अनवक-७">अनुवाकः ७</h2>
<h3 id="मनतर-167">मन्त्रः</h3>
<p>[संयुक्तमन्त्रः  - व॒ष॒ट्का॒रो वै गा॑यत्रि॒यै शिरो᳚ऽच्छिन॒त्तस्यै॒ रस॒ᳶ परा॑ऽपत॒त्तम्बृह॒स्पति॒रुपा॑गृह्णा॒थ्सा शि॑तिपृ॒ष्ठा व॒शाऽभ॑व॒द्यो द्वि॒तीय॑ᳶ प॒राप॑त॒त्तम्मि॒त्रावरु॑णा॒वुपा॑गृह्णीता॒ꣳ॒ सा द्वि॑रू॒पा व॒शाऽभ॑व॒द्यस्तृ॒तीय॑ᳶ प॒राप॑त॒त्तव्विँश्वे॑ दे॒वा उपा॑गृह्ण॒न्थ्सा ब॑हुरू॒पा व॒शाऽभ॑व॒द्यश्च॑तु॒र्थᳶ प॒राप॑त॒थ्स पृ॑थि॒वीम्प्रावि॑श॒त्तम्बृह॒स्पति॑र॒भि (41)  अ॒गृ॒ह्णा॒दस्त्वे॒वायम्भोगा॒येति॒ स उ॑ख्षव॒शस्सम॑भव॒द्यल्लोहि॑तम्प॒राप॑त॒त्तद्रु॒द्र उपा॑गृह्णा॒थ्सा रौ॒द्री रोहि॑णी व॒शाऽभ॑वत् ]</p>
<p>व॒ष॒ट्का॒रो वै गा॑यत्रि॒यै शिरो᳚ऽच्छिनत् ।<br>
तस्यै॒ रस॒ᳶ परा॑ऽपतत् ।<br>
तम्बृह॒स्पति॒रुपा॑गृह्णात् ।<br>
सा शि॑तिपृ॒ष्ठा व॒शाऽभ॑वत् ।</p>
<h4 id="टक-166">टीका</h4>
<p>1वषट्कार इत्यादि ॥ रसः शरीरस्थं जलम् । शितिपृष्ठादिवशान्तानामुत्पत्तिरुच्यते ।
शितिपृष्ठा । उक्तमुत्तरपदप्रकृतिस्वरत्वम् ।</p>
<h3 id="मनतर-168">मन्त्रः</h3>
<p>यो द्वि॒तीय॑ᳶ प॒राप॑तत् ।<br>
तम्मि॒त्रावरु॑णा॒वुपा॑गृह्णीताम् ।<br>
सा द्वि॑रू॒पा व॒शाऽभ॑वत् ।</p>
<h4 id="टक-167">टीका</h4>
<p>यो द्वितीयः परापतदिति । &lsquo;यद्वृत्तान्नित्यम्&rsquo; इति निघाते प्रतिषिद्धे, &lsquo;उदात्तवता तिङा&rsquo; इति समासः । द्विरूपा शुक्लकृष्णा वे[ष्णैवे]ति केचित्।</p>
<h3 id="मनतर-169">मन्त्रः</h3>
<p>यस्तृ॒तीय॑ᳶ  प॒राऽप॑तत् ।<br>
तव्विँश्वे॑ दे॒वा उपा॑गृह्णत् ।<br>
सा ब॑हुरू॒पा व॒शाऽभ॑वत् ।</p>
<h4 id="टक-168">टीका</h4>
<p>। निरुदकादित्वादुत्तरपदान्तोदात्तत्वम् । बहुरूपा । &lsquo;बहोर्नञ्वत्&rsquo; इत्युत्तरपदान्तोदात्तत्वम् ।</p>
<h3 id="मनतर-170">मन्त्रः</h3>
<p>यश्च॑तु॒र्थᳶ प॒राप॑तत् ।<br>
स पृ॑थि॒वीम्प्रावि॑शत् ।<br>
तम्बृह॒स्पति॑र॒भ्य॑गृह्णात्।</p>
<h4 id="टक-169">टीका</h4>
<p>अभ्यगृह्णादिति । निर्गमनकाल एव ग्रहणमुपग्रहणम् । निर्गत्य भूमौ प्रविष्टस्य उपरिग्रहणमभिग्रहणम् ।</p>
<h3 id="मनतर-171">मन्त्रः</h3>
<p>अस्त्वे॒वायम्भोगा॒येति॑ ।</p>
<h4 id="टक-170">टीका</h4>
<p>अस्त्वेवेति । अयं मम भोगायैवास्तु वृधा भूमौ सङ्क्रान्तो मा भूदिति ।</p>
<h3 id="मनतर-172">मन्त्रः</h3>
<p>स उ॑ख्षव॒शस्सम॑भवत् ।</p>
<h4 id="टक-171">टीका</h4>
<p>उक्षवश इति । उक्षा चासौ वशश्चेत्युक्षवशः । यथेष्टचारी वशः । मोघरेता इत्यन्ये । प्रजननाशक्त इत्यन्ये ।</p>
<h3 id="मनतर-173">मन्त्रः</h3>
<p>यल्लोहि॑तम्प॒राप॑तत् ।<br>
तद्रु॒द्र उपा॑गृह्णात् ।<br>
सा रौ॒द्री रोहि॑णी व॒शाऽभ॑वत् ।</p>
<h4 id="टक-172">टीका</h4>
<p>या गर्भं ध्वंसयन्ती स्वैरं चरति सा वशा । रोहिणी लोहितवर्णा । &lsquo;वर्णादनुदात्तात्&rsquo; इति ङीप् ॥</p>
<h3 id="मनतर-174">मन्त्रः</h3>
<p>[संयुक्तमन्त्रः - बार्‌हस्प॒त्याꣳ शि॑तिपृ॒ष्ठामाल॑भेत ब्रह्मवर्च॒सका॑मो॒ बृह॒स्पति॑मे॒व स्वेन॑ भाग॒धेये॒नोप॑धावति॒ स ए॒वास्मि॑न्ब्रह्मवर्च॒सन्द॑धाति ब्रह्मवर्च॒स्ये॑व भ॑वति॒ छन्द॑साँ॒व्वा ए॒ष रसो॒ यद्व॒शा रस॑ इव॒ खलु॑ (42)  वै ब्र॑ह्मवर्च॒सञ्छन्द॑सामे॒व रसे॑न॒ रस॑म्ब्रह्मवर्च॒समव॑रुन्धे मैत्रावरु॒णीन्द्वि॑रू॒पामाल॑भेत॒ वृष्टि॑कामो मै॒त्रव्वाँ अह॑र्वारु॒णी रात्रि॑रहोरा॒त्राभ्या॒ङ्खलु॒ वै प॒र्जन्यो॑ वर्‌षति मि॒त्रावरु॑णावे॒व स्वेन॑ भाग॒धेये॒नोप॑धावति॒  तावे॒वास्मा॑ अहोरा॒त्राभ्या᳚म्प॒र्जन्यँ॑व्वर्‌षयत॒श्छन्द॑साँ॒व्वा ए॒ष रसो॒ यद्व॒शा रस॑ इव॒ खलु॒ वै वृष्टि॒श्छन्द॑सामे॒व रसे॑न (43) रसँ॒व्वृष्टि॒मव॑रुन्धे मैत्रावरु॒णीन्द्वि॑रू॒पामाल॑भेत प्र॒जाका॑मो मै॒त्रव्वाँ अह॑र्वारु॒णी रात्रि॑रहोरा॒त्राभ्या॒ङ्खलु॒ वै प्र॒जाᳶ प्रजा॑यन्ते मि॒त्रावरु॑णावे॒व स्वेन॑ भाग॒धेये॒नोप॑धावति॒  तावे॒वास्मा॑ अहोरा॒त्राभ्या᳚म्प्र॒जाम्प्रज॑नयत॒श्छन्द॑साँ॒व्वा ए॒ष रसो॒ यद्व॒शा रस॑ इव॒ खलु॒ वै प्र॒जा छन्द॑सामे॒व रसे॑न॒ रस॑म्प्र॒जामव॑ (44) रु॒न्धे॒ वै॒श्व॒दे॒वीम्ब॑हुरू॒पामाल॑भे॒तान्न॑कामो वैश्वदे॒वव्वाँ अन्नँ॒व्विश्वा॑ने॒व दे॒वान्थ्स्वेन॑ भाग॒धेये॒नोप॑धावति॒ त ए॒वास्मा॒ अन्न॒म्प्रय॑च्छन्त्यन्ना॒द ए॒व भ॑वति॒ छन्द॑साँ॒व्वा ए॒ष रसो॒ यद्व॒शा रस॑ इव॒ खलु॒ वा अन्न॒ञ्छन्द॑सामे॒व रसे॑न॒ रस॒मन्न॒मव॑रुन्धे वैश्वदे॒वीम्ब॑हुरू॒पामाल॑भेत॒ ग्राम॑कामो वैश्वदे॒वा वै (45)  स॒जा॒ता विश्वा॑ने॒व दे॒वान्थ्स्वेन॑ भाग॒धेये॒नोप॑धावति॒ त ए॒वास्मै॑ सजा॒तान्प्रय॑च्छन्ति ग्रा॒म्ये॑व भ॑वति॒ छन्द॑साँ॒व्वा ए॒ष रसो॒ यद्व॒शा रस॑ इव॒ खलु॒ वै स॑जा॒ताश्छन्द॑सामे॒व रसे॑न॒ रसꣳ॑ सजा॒तानव॑रुन्धे बार्‌हस्प॒त्यमु॑ख्षव॒शमाल॑भेत ब्रह्मवर्च॒सका॑मो॒ बृह॒स्पति॑मे॒व स्वेन॑ भाग॒धेये॒नोप॑धाव॒ति स ए॒वास्मि॑न्ब्रह्मवर्च॒सम् (46)  द॒धा॒ति॒ ब्र॒ह्म॒व॒र्च॒स्ये॑व भ॑वति॒ वशँ॒व्वा ए॒ष च॑रति॒ यदु॒ख्षा वश॑ इव॒ खलु॒ वै ब्र॑ह्मवर्च॒सव्वँशे॑नै॒व वश॑म्ब्रह्मवर्च॒समव॑रुन्धे रौ॒द्रीꣳ रोहि॑णी॒मा ल॑भेताभि॒चर॑न्रु॒द्रमे॒व स्वेन॑ भाग॒धेये॒नोप॑धावति॒  तस्मा॑ ए॒वैन॒मावृ॑श्चति ता॒जगार्ति॒मार्च्छ॑ति॒ रोहि॑णी भवति रौ॒द्री ह्ये॑षा दे॒वत॑या॒ समृ॑द्ध्यै ]</p>
<p>बा॒र्॒ह॒स्प॒त्याꣳ शि॑तिपृ॒ष्ठामाल॑भेत ब्रह्मवर्च॒सका॑मः ।<br>
बृह॒स्पति॑मे॒व स्वेन॑ भाग॒धेये॒नोप॑धावति ।<br>
स ए॒वास्मि॑न्ब्रह्मवर्च॒सन्द॑धाति ।<br>
ब्र॒ह्म॒व॒र्चस्ये॑व भ॑वति ।</p>
<p>छन्द॑साँ॒व्वा ए॒ष रसः॑ ।<br>
यद्व॒शा रस॑ इव॒ खलु॑ वै ब्र॑ह्मवर्च॒सम्।<br>
छन्द॑सामे॒व रसे॑न॒ रस॑म्ब्रह्मवर्च॒समव॑रुन्धे ।</p>
<h4 id="टक-173">टीका</h4>
<p>2अथ शितिपृष्ठादीनां विधानं - बार्हस्पत्यामिति ॥ गायत्र्यास्सर्वछन्दोयोनित्वात् छन्दसामित्युक्तम् । रस इवेति । आस्वादनहेतुत्वात् । गतमन्यत् ।</p>
<h3 id="मनतर-175">मन्त्रः</h3>
<p>मै॒त्रा॒व॒रु॒णीन्द्वि॑रू॒पामाल॑भेत॒ वृष्टि॑कामः ।<br>
मै॒त्रव्वाँ अह॑र्वारु॒णी रात्रिः॑ ।<br>
अ॒हो॒रा॒त्राभ्या॒ङ्खलु॒ वै प॒र्जन्यो॑ वर्‌षति  ।<br>
मि॒त्रावरु॑णावे॒व स्वेन॑ भाग॒धेये॒नोप॑धावति ।<br>
तावे॒वास्मा॑ अहोरा॒त्राभ्या᳚म्प॒र्जन्यँ॑व्वर्‌षयतः ।</p>
<p>छन्द॑साँ॒व्वा ए॒ष रसः॑  ।<br>
यद्व॒शा रस॑ इव॒ खलु॒ वै वृष्टिः ।<br>
छन्द॑सामे॒व रसे॑न रसँ॒व्वृष्टि॒मव॑रुन्धे ।</p>
<ul>
<li>रस इवेति । आस्वादनहेतुत्वात् । गतमन्यत् ।</li>
</ul>
<p>मै॒त्रा॒व॒रु॒णीन्द्वि॑रू॒पामाल॑भेत प्र॒जाका॑मः ।<br>
मै॒त्रव्वाँ अह॑र्वारु॒णी रात्रिः॑ ।<br>
अ॒हो॒रा॒त्राभ्या॒ङ्खलु॒ वै प्र॒जाᳶ प्रजा॑यन्ते ।<br>
मि॒त्रावरु॑णावे॒व स्वेन॑ भाग॒धेये॒नोप॑धावति ।<br>
तावे॒वास्मा॑  अहोरा॒त्राभ्या᳚म्प्र॒जाम्प्रज॑नयतः ।</p>
<p>छन्द॑साँ॒व्वा  ए॒ष रसः॑  ।
यद्व॒शा रस॑ इव॒ खलु॒ वै प्र॒जाः ।<br>
छन्द॑सामे॒व रसे॑न॒ रस॑म्प्र॒जामव॑ रुन्धे ।</p>
<ul>
<li>रस इवेति । आस्वादनहेतुत्वात् । गतमन्यत् ।</li>
</ul>
<p>वै॒श्व॒दे॒वीम्ब॑हुरू॒पामाल॑भे॒तान्न॑कामः ।<br>
वैश्वदे॒वव्वाँ अन्नँ॒व्विश्वा॑ने॒व दे॒वान्थ्स्वेन॑ भाग॒धेये॒नोप॑धावति ।<br>
त ए॒वास्मा॒ अन्न॒म्प्रय॑च्छन्ति ।<br>
अ॒न्ना॒द ए॒व भ॑वति ।</p>
<p>छन्द॑साँ॒व्वा ए॒ष रसः॑ ।<br>
यद्व॒शा रस॑ इव॒ खलु॒ वा अन्न᳚म्।<br>
छन्द॑सामे॒व रसे॑न॒ रस॒मन्न॒मव॑रुन्धे ।</p>
<ul>
<li>रस इवेति । आस्वादनहेतुत्वात् । गतमन्यत् ।</li>
</ul>
<p>वै॒श्व॒दे॒वीम्ब॑हुरू॒पामाल॑भेत॒ ग्राम॑कामः ।<br>
वै॒श्व॒दे॒वा वै स॒जा॒ता विश्वा॑ने॒व दे॒वान्थ्स्वेन॑ भाग॒धेये॒नोप॑धावति ।<br>
त ए॒वास्मै॑ सजा॒तान्प्रय॑च्छन्ति ।<br>
ग्रा॒म्ये॑व भ॑वति ।</p>
<p>छन्द॑साँ॒व्वा ए॒ष  रसः॑  ।<br>
यद्व॒शा रस॑ इव॒ खलु॒ वै स॑जा॒ताः ।<br>
छन्द॑सामे॒व रसे॑न॒ रसꣳ॑ सजा॒तानव॑रुन्धे ।</p>
<ul>
<li>रस इवेति । आस्वादनहेतुत्वात् । गतमन्यत् ।</li>
</ul>
<h3 id="मनतर-176">मन्त्रः</h3>
<p>बा॒र्॒ह॒स्प॒त्यमु॑ख्षव॒शमाल॑भेत ब्रह्मवर्च॒सका॑मः ।<br>
बृह॒स्पति॑मे॒व स्वेन॑ भाग॒धेये॒नोप॑धावति ।<br>
स ए॒वास्मि॑न्ब्रह्मव॒र्च॒सन्द॑धाति ।<br>
ब्र॒ह्म॒व॒र्च॒स्ये॑व भ॑वति ।</p>
<p>वशँ॒व्वा ए॒ष च॑रति ।<br>
यदु॒ख्षा वश॑ इव॒ खलु॒ वै ब्र॑ह्मवर्च॒सम् ।<br>
वशे॑नै॒व वश॑म्ब्रह्मवर्च॒समव॑रुन्धे ।</p>
<h4 id="टक-174">टीका</h4>
<p>वश इवेति । वश इन्द्रियसंयमः । तद्धेतुत्वात्ताच्छब्द्यम् ॥</p>
<h3 id="मनतर-177">मन्त्रः</h3>
<p>[*** -  रौ॒द्रीꣳ रोहि॑णी॒मा ल॑भेताभि॒चर॑न्रु॒द्रमे॒व स्वेन॑ भाग॒धेये॒नोप॑धावति॒ तस्मा॑ ए॒वैन॒मावृ॑श्चति ता॒जगार्ति॒मार्च्छ॑ति॒ रोहि॑णी भवति रौ॒द्री ह्ये॑षा दे॒वत॑या॒ समृ॑द्ध्यै ।]</p>
<p>रौ॒द्रीꣳ रोहि॑णी॒मा ल॑भेत ।<br>
अभि॒चर॑न्रु॒द्रमे॒व स्वेन॑ भाग॒धेये॒नोप॑धावति ।<br>
तस्मा॑ ए॒वैन॒मावृ॑श्चति ।<br>
ता॒जगार्ति॒मार्च्छ॑ति।<br>
रोहि॑णी भवति ।<br>
रौ॒द्री ह्ये॑षा दे॒वत॑या॒ समृ॑द्ध्यै ।</p>
<h4 id="टक-175">टीका</h4>
<p>3रौद्रीमित्यादि ॥ गतम् ॥</p>
<h3 id="मनतर-178">मन्त्रः</h3>
<p>[संयुक्तमन्त्रः  -  स्फ्यो यूपो॑ भवति॒ वज्रो॒ वै स्फ्यो वज्र॑मे॒वास्मै॒ प्रह॑रति शर॒मय॑म्ब॒र्‌हिश्शृ॒णात्ये॒वैनँ॒व्वैभी॑दक इ॒द्ध्मो भि॒नत्त्ये॒वैन᳚म् ॥ (47)  ]</p>
<p>स्फ्यो यूपो॑ भवति ।<br>
वज्रो॒ वै स्फ्यो वज्र॑मे॒वास्मै॒ प्रह॑रति ।<br>
शर॒मय॑म्ब॒र्‌हिश्शृ॒णात्ये॒वैनम् ।<br>
वैभी॑दक इ॒द्ध्मो भि॒नत्त्ये॒वैन᳚म् ॥</p>
<h4 id="टक-176">टीका</h4>
<p>4स्फ्य इत्यादि ॥ व्याख्यातम् ॥</p>
<ul>
<li>स्फ्य इति ॥ स्फ्याकृतिर्यूपः कार्यः स्फ्य एव वा यूपः कार्यः । तदानीमन्येन स्फ्यकार्यं कुर्यात् ।</li>
<li>शरमयमिति । &lsquo;नित्यं वृद्धशिरादिभ्यः&rsquo; इति विकारे मयट् । शरोपि पङ्कतृणविशेषः तत्पर्णमयं भवति । शॄ हिंसायाम्, &lsquo;पुंसि संज्ञायां घः&rsquo; ।</li>
<li>वैभीदक इति । &lsquo;पलाशादिभ्यो वा&rsquo; इत्यण् । विभीदकोऽक्षद्रुमः । विभिनत्तीति विभीदः, ततस्संज्ञायां कन्, पृषोदरादित्वाद्दीर्घत्वम् ॥</li>
</ul>
<p>इति द्वितीये प्रथमे सप्तमोनुवाकः ॥</p>
<h2 id="अनवक-८">अनुवाकः ८</h2>
<h3 id="मनतर-179">मन्त्रः</h3>
<p>[संयुक्तमन्त्रः  - अ॒सावा॑दि॒त्यो न व्य॑रोचत॒ तस्मै॑ दे॒वाᳶ प्राय॑श्चित्तिमैच्छ॒न्तस्मा॑ ए॒ताꣳ सौ॒रीꣳ श्वे॒ताव्वँ॒शामाऽल॑भन्त॒ तयै॒वास्मि॒न्रुच॑मदधु॒र्यो ब्र॑ह्मवर्च॒सका॑म॒स्स्यात्तस्मा॑ ए॒ताꣳ सौ॒रीꣳ श्वे॒ताव्वँ॒शामाल॑भेता॒मुमे॒वादि॒त्यꣵ स्वेन॑ भाग॒धेये॒नोप॑धावति॒  स ए॒वास्मि॑न्ब्रह्मवर्च॒सन्द॑धाति ब्रह्मवर्च॒स्ये॑व भ॑वति बै॒ल्‌वो यूपो॑ भवत्य॒सौ (48)  वा आ॑दि॒त्यो यतोऽजा॑यत॒ ततो॑ बि॒ल्व॑ उद॑तिष्ठ॒थ्सयो᳚न्ये॒व ब्र॑ह्मवर्च॒समव॑रुन्धे]</p>
<p>अ॒सावा॑दि॒त्यो न व्य॑रोचत ।<br>
तस्मै॑ दे॒वाᳶ प्राय॑श्चित्तिमैच्छन् ।<br>
तस्मा॑ ए॒ताꣳ सौ॒रीꣳ श्वे॒ताव्वँ॒शामाऽल॑भन्त ।<br>
तयै॒वास्मि॒न्रुच॑मदधुः ।<br>
यो  ब्र॑ह्मवर्च॒सका॑म॒स्स्यात् ।<br>
तस्मा॑ ए॒ताꣳ सौ॒रीꣳ श्वे॒ताव्वँ॒शामाल॑भेत ।<br>
अ॒मुमे॒वादि॒त्यꣵ स्वेन॑ भाग॒धेये॒नोप॑धावति।<br>
स ए॒वास्मि॑न्ब्रह्मवर्च॒सन्द॑धाति ।<br>
ब्र॒ह्म॒व॒र्चस्ये॑व भ॑वति ।<br>
बै॒ल्‌वो यूपो॑ भवति ।<br>
अ॒सौ वा आ॑दि॒त्यो यतोऽजा॑यत ।<br>
ततो॑ बि॒ल्व॑ उद॑तिष्ठत्‌ ।<br>
सयो᳚न्ये॒व ब्र॑ह्मवर्च॒समव॑रुन्धे ।</p>
<h4 id="टक-177">टीका</h4>
<p>1असावादित्य इत्यादि ॥ सौरीमिति । &lsquo;सूर्यतिष्यागत्स्य&rsquo; इति यलोपः ॥</p>
<h3 id="मनतर-180">मन्त्रः</h3>
<p>[संयुक्तमन्त्रः  - ब्राह्मणस्प॒त्याम्ब॑भ्रुक॒र्णीमा ल॑भेताभि॒चर॑न्वारु॒णन्दश॑कपालम्पु॒रस्ता॒न्निर्व॑पे॒द्वरु॑णेनै॒व भ्रातृ॑व्यङ्ग्राहयि॒त्वा ब्रह्म॑णा स्तृणुते बभ्रुक॒र्णी भ॑वत्ये॒तद्वै ब्रह्म॑णो रू॒पꣳ समृ॑द्ध्यै]</p>
<p>ब्रा॒ह्म॒ण॒स्प॒त्याम्ब॑भ्रुक॒र्णीमा ल॑भेत ।<br>
अ॒भि॒चर॑न्वारु॒णन्दश॑कपालम्पु॒रस्ता॒न्निर्व॑पे॒त् ।<br>
वरु॑णेनै॒व भ्रातृ॑व्यङ्ग्राहयि॒त्वा ब्रह्म॑णा स्तृणुते ।<br>
ब॒भ्रु॒क॒र्णी  भ॑वति ।<br>
ए॒तद्वै ब्रह्म॑णो रू॒पꣳ समृ॑द्ध्यै ।</p>
<h4 id="टक-178">टीका</h4>
<p>2बभ्रुकर्णी कपिलश्यामकर्णी । &lsquo;नासिकोदर&rsquo; इत्यादिना ङीष्, &lsquo;सतिशिष्टत्वात्तेन बहुव्रीहिस्वरो बाध्यते । ब्रह्मणा कर्मणा स्तृणुते छादयति हिनस्तीत्यर्थः ॥</p>
<h3 id="मनतर-181">मन्त्रः</h3>
<p>[संयुक्तमन्त्रः - स्फ्यो यूपो॑ भवति॒ वज्रो॒ वै स्फ्यो वज्र॑मे॒वास्मै॒ प्रह॑रति शर॒मय॑म्ब॒र्‌हिश्शृ॒णाति॑ (49) ए॒वैनँ॒व्वैभी॑दक इ॒द्ध्मो भि॒नत्त्ये॒वैनँ॑म् ]</p>
<p>स्फ्यो यूपो॑ भवति ।<br>
वज्रो॒ वै स्फ्यो वज्र॑मे॒वास्मै॒ प्रह॑रति ।<br>
श॒र॒मय॑म्ब॒र्‌हिश्शृ॒णाति॑ ए॒वैन᳚म् ।<br>
वैभी॑दक इ॒द्ध्मो भि॒नत्त्ये॒वैन॑म् ।</p>
<h4 id="टक-179">टीका</h4>
<p>3स्फ्य इत्यादि ॥ व्याख्यातम् ॥</p>
<ul>
<li>स्फ्य इति ॥ स्फ्याकृतिर्यूपः कार्यः स्फ्य एव वा यूपः कार्यः । तदानीमन्येन स्फ्यकार्यं कुर्यात् ।</li>
<li>शरमयमिति । &lsquo;नित्यं वृद्धशिरादिभ्यः&rsquo; इति विकारे मयट् । शरोपि पङ्कतृणविशेषः तत्पर्णमयं भवति । शॄ हिंसायाम्, &lsquo;पुंसि संज्ञायां घः&rsquo; ।</li>
<li>वैभीदक इति । &lsquo;पलाशादिभ्यो वा&rsquo; इत्यण् । विभीदकोऽक्षद्रुमः । विभिनत्तीति विभीदः, ततस्संज्ञायां कन्, पृषोदरादित्वाद्दीर्घत्वम् ॥</li>
</ul>
<h3 id="मनतर-182">मन्त्रः</h3>
<p>[संयुक्तमन्त्रः - वैष्ण॒वव्वाँ॑म॒नमाल॑भेत॒ यय्यँ॒ज्ञो नोप॒नमे॒द्विष्णु॒र्वै य॒ज्ञो विष्णु॑मे॒व स्वेन॑ भाग॒धेये॒नोप॑धावति॒ स ए॒वास्मै॑ य॒ज्ञम्प्रय॑च्छ॒त्युपै॑नय्यँ॒ज्ञो न॑मति वाम॒नो भ॑वति वैष्ण॒वो ह्ये॑ष दे॒वत॑या॒ समृ॑द्ध्यै  ]</p>
<p>वै॒ष्ण॒वव्वाँ॑म॒नमाल॑भेत ।<br>
यय्यँ॒ज्ञो नोप॒नमे᳚त् ।<br>
विष्णु॒र्वै य॒ज्ञो विष्णु॑मे॒व स्वेन॑ भाग॒धेये॒नोप॑धावति ।<br>
स ए॒वास्मै॑ य॒ज्ञम्प्रय॑च्छति ।<br>
उपै॑नय्यँ॒ज्ञो न॑मति वाम॒नो भ॑वति ।<br>
वै॒ष्ण॒वो  ह्ये॑ष दे॒वत॑या॒ समृ॑द्ध्यै ।</p>
<h4 id="टक-180">टीका</h4>
<p>4वामनो ह्रस्वाङ्गः । यं यज्ञ इति ॥ अनुष्ठातुं शक्तो न भवतीति । यज्ञो नित्यः यज्ञफलं वा यन्नोपगच्छति ॥</p>
<h3 id="मनतर-183">मन्त्रः</h3>
<p>[संयुक्तमन्त्रः - त्वा॒ष्ट्रव्वँ॑ड॒बमाल॑भेत प॒शुका॑म॒स्त्वष्टा॒ वै प॑शू॒नाम्मि॑थु॒नाना᳚म् (50)  प्र॒ज॒न॒यि॒ता त्वष्टा॑रमे॒व स्वेन॑ भाग॒धेये॒नोप॑धावति॒ स ए॒वास्मै॑ प॒शून्मि॑थु॒नान्प्रज॑नयति प्र॒जा हि वा ए॒तस्मि॑न्प॒शव॒ᳶ प्रवि॑ष्टा॒ अथै॒ष पुमा॒न्थ्सन्व॑ड॒बस्सा॒ख्षादे॒व प्र॒जाम्प॒शूनव॑रुन्धे ]</p>
<p>त्वा॒ष्ट्रव्वँ॑ड॒बमाल॑भेत प॒शुका॑मः ।</p>
<h4 id="टक-181">टीका</h4>
<p>5वडबमिति ॥ यं पुमांसं सन्तमारोहन्ति बडबामिव[सः]अविद्यमानस्त्रीगुणो वडबः ।</p>
<h3 id="मनतर-184">मन्त्रः</h3>
<p>त्वष्टा॒ वै प॑शू॒नाम्मि॑थु॒नाना᳚म् प्रजनयि॒ता ।<br>
त्वष्टा॑रमे॒व स्वेन॑ भाग॒धेये॒नोप॑धावति।<br>
स ए॒वास्मै॑ प॒शून्मि॑थु॒नान्प्रज॑नयति ।</p>
<h4 id="टक-182">टीका</h4>
<p>पशूनां तन्मिथुनानां च त्वष्टा प्रजनयिता ।</p>
<h3 id="मनतर-185">मन्त्रः</h3>
<p>प्र॒जा हि वा ए॒तस्मि॑न्प॒शव॒ᳶ प्रवि॑ष्टाः ।</p>
<h4 id="टक-183">टीका</h4>
<p>प्रजा हीति । प्रजाश्च पशवश्च एतस्मिन् प्रविष्टाः सूक्ष्मरूपेण यदैवम् ।</p>
<h3 id="मनतर-186">मन्त्रः</h3>
<p>अथै॒ष पुमा॒न्थ्सन्व॑ड॒बः, सा॒ख्षादे॒व प्र॒जाम्प॒शूनव॑रुन्धे ।</p>
<h4 id="टक-184">टीका</h4>
<p>अथैवं सति एषोऽश्वः पुमान् सन् वडबो भवति तस्माद्वडबस्यालम्भनेन साक्षात् अव्यवधानेनैव प्रजाः पशूंश्चावरुन्धे ॥</p>
<h3 id="मनतर-187">मन्त्रः</h3>
<p>[संयुक्तमन्त्रः - मै॒त्रꣵ श्वे॒तमाल॑भेत सङ्ग्रा॒मे सय्यँ॑त्ते सम॒यका॑मो मि॒त्रमे॒व स्वेन॑ भाग॒धेये॒नोप॑धावति॒ स ए॒वैन॑म्मि॒त्रेण॒ सन्न॑यति (51) वि॒शा॒लो भ॑वति॒ व्यव॑साययत्ये॒वैन॑म्]</p>
<p>मै॒त्रꣵ श्वे॒तमाल॑भेत ।<br>
स॒ङ्ग्रा॒मे सय्यँ॑त्ते सम॒यका॑मो मि॒त्रमे॒व स्वेन॑ भाग॒धेये॒नोप॑धावति ।</p>
<h4 id="टक-185">टीका</h4>
<p>6समयकाम इति ॥ आर्थीयैस्सुहृद्भिरैकमत्यं समयः । शत्रुभिस्सन्धिरित्यन्ये ।</p>
<h3 id="मनतर-188">मन्त्रः</h3>
<p>स ए॒वैन॑म्मि॒त्रेण॒ सन्न॑यति ।</p>
<h4 id="टक-186">टीका</h4>
<p>सन्नयति संश्लेषयति ।</p>
<h3 id="मनतर-189">मन्त्रः</h3>
<p>वि॒शा॒लो भ॑वति॒ व्यव॑साययत्ये॒वैन॑म् ।</p>
<h4 id="टक-187">टीका</h4>
<p>विशाल इति । विकटशृङ्गः । &lsquo;वेश्शालच्छङ्कटचौ&rsquo; इति शालच् । व्यवसाययत्येवेति मित्रलाभेन कृतोद्योगमेनं करोति ॥</p>
<h3 id="मनतर-190">मन्त्रः</h3>
<p>प्रा॒जा॒प॒त्यङ्कृ॒ष्णमाल॑भेत॒ वृष्टि॑कामः ।<br>
प्र॒जाप॑ति॒र्वै वृष्ट्या॑ ईशे ।<br>
प्र॒जाप॑तिमे॒व स्वेन॑ भाग॒धेये॒नोप॑धावति ।<br>
स ए॒वास्मै॑ प॒र्जन्यँ॑व्वर्‌षयति कृ॒ष्णो भ॑वति ।</p>
<h4 id="टक-188">टीका</h4>
<p>7ईशे इति ॥ &lsquo;लोपस्त आत्मनेपदेषु&rsquo; इति तलोपः ॥</p>
<h3 id="मनतर-191">मन्त्रः</h3>
<p>ए॒तद् वै वृष्ट्यै॑ रू॒पꣳ रू॒पेणै॒व वृष्टि॒मव॑रुन्धे ।<br>
श॒बलो॑ भवति ।<br>
वि॒द्युत॑मे॒वास्मै॑ जनयि॒त्वा व॑र्‌षयति ।</p>
<h4 id="टक-189">टीका</h4>
<p>8शबलो हरितवर्णः । कृष्णश्वेतवर्ण इत्येके ।</p>
<h3 id="मनतर-192">मन्त्रः</h3>
<p>अ॒वा॒शृ॒ङ्गो भ॑वति ।</p>
<h4 id="टक-190">टीका</h4>
<p>अवाशृङ्गः अवनतशृङ्गः । छान्दसं दीर्घत्वम् । यद्वा - अवाक्छृङ्गः । छान्दसो वर्णलोपः, निरुदकादिर्द्रष्टव्यः ।</p>
<h3 id="मनतर-193">मन्त्रः</h3>
<p>वृष्टि॑मे॒वास्मै॒ निय॑च्छति ॥</p>
<h4 id="टक-191">टीका</h4>
<p>नियच्छति न्यक्पातयति ॥</p>
<p>इति द्वितीये प्रथमे अष्टमोनुवाकः ॥</p>
<h2 id="अनवक-९">अनुवाकः ९</h2>
<h3 id="मनतर-194">मन्त्रः</h3>
<p>[संयुक्तमन्त्रः  - वरु॑णꣳ सुषुवा॒णम॒न्नाद्य॒न्नोपा॑नम॒थ्स ए॒ताव्वाँ॑रु॒णीङ्कृ॒ष्णाव्वँ॒शाम॑पश्य॒त्ताꣳ स्वायै॑ दे॒वता॑या॒ आऽल॑भत॒ ततो॒ वै तम॒न्नाद्य॒मुपा॑नम॒द्यमल॑म॒न्नाद्या॑य॒ सन्त॑म॒न्नाद्य॒न्नोप॒नमे॒थ्स ए॒ताव्वाँ॑रु॒णीङ्कृ॒ष्णाव्वँ॒शामाल॑भेत॒ वरु॑णमे॒व स्वेन॑ भाग॒धेये॒नोप॑धावति॒ स ए॒वास्मा॒ अन्न॒म्प्रय॑च्छत्यन्ना॒दः (53) ए॒व भ॑वति कृ॒ष्णा भ॑वति वारु॒णी ह्ये॑षा दे॒वत॑या॒ समृ॑द्ध्यै ]</p>
<p>वरु॑णꣳ सुषुवा॒णम॒न्नाद्य॒न्नोपा॑नमत् ।<br>
स ए॒ताव्वाँ॑रु॒णीङ्कृ॒ष्णाव्वँ॒शाम॑पश्यत् ।</p>
<h4 id="टक-192">टीका</h4>
<p>1वरुणं सुषुवाणमित्यादि ॥ सुषुवाणं सुतवन्तम् । सुनोतेर्लिटः कानजादेशः । अन्नस्यादनमन्नाद्यम् । बहुलवचनाद्यत् ।</p>
<h3 id="मनतर-195">मन्त्रः</h3>
<p>ताꣳ स्वायै॑ दे॒वता॑या॒ आऽल॑भत ।<br>
ततो॒ वै तम॒न्नाद्य॒मुपा॑नमत् ।<br>
यमल॑म॒न्नाद्या॑य॒ सन्त॑म॒न्नाद्य॒न्नोप॒नमे᳚त्   ।<br>
स ए॒ताव्वाँ॑रु॒णीङ्कृ॒ष्णाव्वँ॒शामाल॑भेत ।<br>
वरु॑णमे॒व स्वेन॑ भाग॒धेये॒नोप॑धावति ।<br>
स ए॒वास्मा॒ अन्न॒म्प्रय॑च्छति ।<br>
अ॒न्ना॒दः ए॒व भ॑वति ।<br>
कृ॒ष्णा भ॑वति वारु॒णी ह्ये॑षा दे॒वत॑या॒ समृ॑द्ध्यै ।</p>
<h4 id="टक-193">टीका</h4>
<p>स्वाया इति । आत्मने देवताया इति ॥</p>
<h3 id="मनतर-196">मन्त्रः</h3>
<p>[संयुक्तमन्त्रः  -
मै॒त्रꣵ श्वे॒तमाल॑भेत वारु॒णङ्कृ॒ष्णम॒पाञ्चौष॑धीनाञ्च स॒न्धावन्न॑कामो मै॒त्रीर्वा ओष॑धयो वारु॒णीरापो॒ऽपाञ्च॒ खलु॒ वा ओष॑धीनाञ्च॒ रस॒मुप॑जीवामो मि॒त्रावरु॑णावे॒व स्वेन॑ भाग॒धेये॒नोप॑धावति॒  तावे॒वास्मा॒ अन्न॒म्प्रय॑च्छतोऽन्ना॒द ए॒व भ॑वति (54)  अ॒पाञ्चौष॑धीनाञ्च स॒न्धावाल॑भत उ॒भय॒स्याव॑रुद्ध्यै॒ विशा॑खो॒ यूपो॑ भवति॒ द्वे ह्ये॑ते दे॒वते॒ समृ॑द्ध्यै]</p>
<p>मै॒त्रꣵ श्वे॒तमाल॑भेत ।</p>
<p>वा॒रु॒णङ्कृ॒ष्णम॒पाञ्चौष॑धीनाञ्च स॒न्धावन्न॑कामः ।</p>
<h4 id="टक-194">टीका</h4>
<p>2सन्धाविति ॥ प्रावृट्छरदोर्मध्ये । पर्वणीत्येके । नदीकेदारमध्ये इत्यन्ये ।</p>
<h3 id="मनतर-197">मन्त्रः</h3>
<p>मै॒त्रीर्वा ओष॑धयो वारु॒णीरापः॑ ।<br>
अ॒पाञ्च॒ खलु॒ वा ओष॑धीनाञ्च॒ रस॒मुप॑जीवामः ।<br>
मि॒त्रावरु॑णावे॒व स्वेन॑ भाग॒धेये॒नोप॑धावति ।<br>
तावे॒वास्मा॒ अन्न॒म्प्रय॑च्छतः ।<br>
अ॒न्ना॒द ए॒व भ॑वति ।</p>
<h4 id="टक-195">टीका</h4>
<p>मैत्रीर्वा इति । मित्रावरुणसम्बन्धिनीनामपामोषधीनां च सन्धौ मैत्रावरुणयोरालम्भात् अपामोषधीनां रसस्यान्नलक्षणस्य लाभादन्नादो भवति । &lsquo;वा छन्दसि&rsquo; इति पूर्वसवर्णदीर्घत्वम् ।</p>
<h3 id="मनतर-198">मन्त्रः</h3>
<p>अ॒पाञ्चौष॑धीनाञ्च स॒न्धावाल॑भते  ।<br>
उ॒भय॒स्याव॑रुद्ध्यै॒ विशा॑खो॒ यूपो॑ भवति ।<br>
द्वे ह्ये॑ते दे॒वते॒ समृ॑द्ध्यै ।</p>
<h4 id="टक-196">टीका</h4>
<p>उभयस्येति । द्विप्रकारस्य रसस्य । विशाखः शाखाद्वयात्मा । उक्तमाचार्येण - &lsquo;यदूर्ध्वं रशनायास्तद्विशाखं यद्वोपरात् उभे शाखे अष्टाश्री सचषाले स्याताम्&rsquo; इति ॥</p>
<h3 id="मनतर-199">मन्त्रः</h3>
<p>[संयुक्तमन्त्रः  - मै॒त्रꣵ श्वे॒तमा ल॑भेत वारु॒णङ्कृ॒ष्णञ्ज्योगा॑मयावी॒ यन्मै॒त्रो भव॑ति मि॒त्रेणै॒वास्मै॒ वरु॑णꣳ शमयति॒ यद्वा॑रु॒णस्सा॒ख्षादे॒वैनँ॑व्वरुणपा॒शान्मु॑ञ्चत्यु॒त यदी॒तासु॒र्भव॑ति॒ जीव॑त्ये॒व ]</p>
<p>मै॒त्रꣵ श्वे॒तमा ल॑भेत ।<br>
वा॒रु॒णङ्कृ॒ष्णञ्ज्योगा॑मयावी॒ यन्मै॒त्रो भव॑ति ।</p>
<h4 id="टक-197">टीका</h4>
<p>3ज्योगामयावी । उक्तः ।</p>
<h3 id="मनतर-200">मन्त्रः</h3>
<p>मि॒त्रेणै॒वास्मै॒ वरु॑णꣳ शमयति ।<br>
यद्वा॑रु॒णस्सा॒ख्षादे॒वैनँ॑व्वरुणपा॒शान्मु॑ञ्चति ।<br>
उ॒त यदी॒तासु॒र्भव॑ति॒ जीव॑त्ये॒व ।</p>
<h4 id="टक-198">टीका</h4>
<p>मित्रेणैवेति । मित्रेण मित्रद्वारा वरुणस्य शान्तिः वरुणेन साक्षाद्वरुणस्य शान्तिः । ततश्च वरुणपाशाद्दीर्घामयरूपात् मुक्तः इतासुरपि गतासुरपि जीवत्येव ॥</p>
<h3 id="मनतर-201">मन्त्रः</h3>
<p>[संयुक्तमन्त्रः  - दे॒वा वै पुष्टि॒न्नावि॑न्दन्न् (55)  ताम्मि॑थु॒ने॑ऽपश्य॒न्तस्या॒न्न सम॑राधय॒न्ताव॒श्विना॑वब्रूतामा॒वयो॒र्वा ए॒षा मैतस्या᳚व्वँदद्ध्व॒मिति॒ साऽश्विनो॑रे॒वाभ॑व॒द्यᳶ पुष्टि॑काम॒स्स्याथ्स ए॒तामा᳚श्वि॒नीय्यँ॒मीव्वँ॒शामाल॑भेता॒श्विना॑वे॒व स्वेन॑ भाग॒धेये॒नोप॑धावति॒ तावे॒वास्मि॒न्पुष्टि॑न्धत्त॒ᳶ पुष्य॑ति प्र॒जया॑ प॒शुभिः॑ ॥ (56)]</p>
<p>दे॒वा वै पुष्टि॒न्नावि॑न्दन् ।</p>
<h4 id="टक-199">टीका</h4>
<p>4देवा वा इति ॥ पुष्टिं प्रजातिमलभमाना देवा मिथुनीभाव एव तामपश्यन् मिथुनीभाव एव पुष्टिर्भवतीत्यपश्यन् ।</p>
<h3 id="मनतर-202">मन्त्रः</h3>
<p>ताम्मि॑थु॒ने॑ऽपश्यन् ।</p>
<h4 id="टक-200">टीका</h4>
<p>ततो मिथुनेनापि तस्यां न समराधयन् पुष्टिसंसिद्धिर्नाभिजाता नावर्धन्तेति यावत् ।</p>
<h3 id="मनतर-203">मन्त्रः</h3>
<p>तस्या॒न्न सम॑राधय॒न्ताव॒श्विना॑वब्रूताम् , आ॒वयो॒र्वा ए॒षा मैतस्या᳚व्वँदद्ध्व॒मिति॑ ।</p>
<h4 id="टक-201">टीका</h4>
<p>अथाश्विनौ देवानब्रूतां ; आवयोरेवैषा पुष्टिः ; आवामेव पुष्टिहेतुः ; तस्मादावाभ्यां विना यूयमेतस्यां मा विदध्वं पुष्टिविषयं किञ्चिदपि विदितुं नार्हथ । &lsquo;भासन&rsquo; इत्यादिना भासने आत्मनेपदम् ।</p>
<h3 id="मनतर-204">मन्त्रः</h3>
<p>साऽश्विनो॑रे॒वाभ॑वत् ।<br>
यᳶ पुष्टि॑काम॒स्स्यात् ।</p>
<h4 id="टक-202">टीका</h4>
<p>ततस्सा पुष्टिरश्विनोरेवाभवत् तद्धेतुकैवाभवत् ॥</p>
<h3 id="मनतर-205">मन्त्रः</h3>
<p>स ए॒तामा᳚श्वि॒नीय्यँ॒मीव्वँ॒शामाल॑भेत ।<br>
आ॒श्विना॑वे॒व स्वेन॑ भाग॒धेये॒नोप॑धावति ।<br>
तावे॒वास्मि॒न्पुष्टि॑न्धत्त॒ᳶ पुष्य॑ति प्र॒जया॑ प॒शुभिः॑ ॥</p>
<h4 id="टक-203">टीका</h4>
<p>5यमीमिति ॥ सहजातौ यमौ । तयोस्स्त्री यमी । गौरादित्वात् ङीष् ॥</p>
<p>इति द्वितीये प्रथमे नवमोनुवाकः ॥</p>
<h2 id="अनवक-१०">अनुवाकः १०</h2>
<h3 id="मनतर-206">मन्त्रः</h3>
<p>[संयुक्तमन्त्रः  - आ॒श्वि॒नन्धू॒म्रल॑लाम॒माल॑भेत॒ यो दुर्ब्रा᳚ह्मण॒स्सोम॒म्पिपा॑सेद॒श्विनौ॒ वै दे॒वाना॒मसो॑मपावास्ता॒न्तौ प॒श्चा सो॑मपी॒थम्प्राप्नु॑ताम॒श्विना॑वे॒तस्य॑ दे॒वता॒ यो दुर्ब्रा᳚ह्मण॒स्सोम॒म्पिपा॑सत्य॒श्विना॑वे॒व स्वेन॑ भाग॒धेये॒नोप॑धावति॒  तावे॒वास्मै॑ सोमपी॒थम्प्रय॑च्छत॒ उपै॑नꣳ सोमपी॒थो न॑मति॒ यद्धू॒म्रो भव॑ति धूम्रि॒माण॑मे॒वास्मा॒दप॑हन्ति ल॒लामः॑ (57)<br>
भ॒व॒ति॒ मु॒ख॒त ए॒वास्मि॒न्तेजो॑ दधाति ]</p>
<p>आ॒श्वि॒नन्धू॒म्रल॑लाम॒माल॑भेत ।<br>
यो दुर्ब्रा᳚ह्मण॒स्सोम॒म्पिपा॑सेत्  ।<br>
अ॒श्विनौ॒ वै दे॒वाना॒मसो॑मपावास्ताम् ।<br>
तौ प॒श्चा सो॑मपी॒थम्प्राप्नु॑ताम् ।<br>
अ॒श्विना॑वे॒तस्य॑ दे॒वता᳚।</p>
<h4 id="टक-204">टीका</h4>
<p>1आश्विनमित्यादि ॥ धूम्रललामः धृम्रवर्णललामाञ्चितललाटः ।</p>
<h3 id="मनतर-207">मन्त्रः</h3>
<p>यो दुर्ब्रा᳚ह्मण॒स्सोम॒म्पिपा॑सति ।<br>
अ॒श्विना॑वे॒व स्वेन॑ भाग॒धेये॒नोप॑धावति।<br>
तावे॒वास्मै॑ सोमपी॒थम्प्रय॑च्छतः।<br>
उपै॑नꣳ सोमपी॒थो न॑मति॒ यद्धू॒म्रो भव॑ति ।</p>
<h4 id="टक-205">टीका</h4>
<p>दुर्ब्राह्मण इति । त्रिपुरुषं वेदवेदिविच्छेदाद्दुर्ब्राह्मणः । यथा -
यस्य वेदश्च वेदी च विछेद्येते त्रिपूरुषम् ।
स वै दुर्ब्राह्मणो नाम यश्चैव वृषलीपतिः ॥ इति ।
न नियतौपासनिकस्य दौर्ब्राह्मण्यमित्याचार्यः ।</p>
<h3 id="मनतर-208">मन्त्रः</h3>
<h4 id="टक-206">टीका</h4>
<p>पश्चेति । &lsquo;पश्चपश्चाच्च&rsquo; इति निपात्यते । पश्चादित्यर्थः ।</p>
<h3 id="मनतर-209">मन्त्रः</h3>
<p>धू॒म्रि॒माण॑मे॒वास्मा॒दप॑हन्ति ।</p>
<h4 id="टक-207">टीका</h4>
<p>धूम्रिमाणमिति ।धूम्रत्वं मलिनत्वम् । &lsquo;वर्णदृढादिभ्यः&rsquo; इतीमनिच् ।</p>
<h3 id="मनतर-210">मन्त्रः</h3>
<p>ल॒लामो॑ भवति ।<br>
मु॒ख॒त ए॒वास्मि॒न्तेजो॑ दधाति ।</p>
<h4 id="टक-208">टीका</h4>
<p>ललाम इति मत्वर्थीयो लुप्यते ॥</p>
<h3 id="मनतर-211">मन्त्रः</h3>
<p>[संयुक्तमन्त्रः  - वाय॒व्य॑ङ्गोमृ॒गमाल॑भेत॒ यमज॑घ्निवाꣳसमभि॒शꣳसे॑यु॒रपू॑ता॒ वा ए॒तव्वाँगृ॑च्छति॒ यमज॑घ्निवाꣳसमभि॒शꣳस॑न्ति॒ नैष ग्रा॒म्यᳶ प॒शुर्नार॒ण्यो यद्गो॑मृ॒गो नेवै॒ष ग्रामे॒ नार॑ण्ये॒ यमज॑घ्निवाꣳसमभि॒शꣳस॑न्ति वा॒युर्वै दे॒वाना᳚म्प॒वित्रँ॑व्वा॒युमे॒व स्वेन॑ भाग॒धेये॒नोप॑धावति॒  स ए॒व (58)  ए॒न॒म्प॒व॒य॒ति ]</p>
<p>वाय॒व्य॑ङ्गोमृ॒गमाल॑भेत ।</p>
<h4 id="टक-209">टीका</h4>
<p>2गोमृगमिति ॥ प्राणिनो बाधमानश्चरन् ग्राम्यः पुङ्गवो गोमृगः ।</p>
<h3 id="मनतर-212">मन्त्रः</h3>
<p>यमज॑घ्निवाꣳसमभि॒शꣳसे॑युः ।</p>
<h4 id="टक-210">टीका</h4>
<p>यमिति । गवादिवधमकृतवन्तं यमभिशंसेयुः तत्पापं त्वयैव कृतमिति । मिथ्यापापसंयोजनमभिशंसनम् ।</p>
<h3 id="मनतर-213">मन्त्रः</h3>
<p>अपू॑ता॒ वा ए॒तव्वाँगृ॑च्छति ।</p>
<h4 id="टक-211">टीका</h4>
<p>अपूतेत्यादि । गतम् ।</p>
<h3 id="मनतर-214">मन्त्रः</h3>
<p>यमज॑घ्निवाꣳसमभि॒शꣳस॑न्ति ।<br>
नैष ग्रा॒म्यᳶ प॒शुर्नार॒ण्यो यद्गो॑मृ॒गः, नेवै॒ष ग्रामे॒ नार॑ण्ये॒ यमज॑घ्निवाꣳसमभि॒शꣳस॑न्ति ।</p>
<h4 id="टक-212">टीका</h4>
<p>नैष इति । हिंस्रत्वान्न ग्राम्यत्वं युज्यते, ग्रामचरत्वादारण्यत्वं न घटते ।<br>
नेवैष इति । अभिशस्तत्वाद्ग्रामे वस्तुं नार्हति, मनुष्यत्वान्नारण्ये ।</p>
<h3 id="मनतर-215">मन्त्रः</h3>
<p>वा॒युर्वै दे॒वाना᳚म्प॒वित्रँ॑म् ।<br>
वा॒युमे॒व स्वेन॑ भाग॒धेये॒नोप॑धावति ।<br>
स ए॒वैन॒म्प॒व॒य॒ति ।</p>
<h4 id="टक-213">टीका</h4>
<p>पवयतीति । छान्दसो वृद्ध्यभावः । केचिद्धात्वन्तरं पवयतिं छान्दसमाहुः ॥</p>
<h3 id="मनतर-216">मन्त्रः</h3>
<p>[संयुक्तमन्त्रः  -  परा॑ची॒ वा ए॒तस्मै᳚ व्यु॒च्छन्ती॒ व्यु॑च्छति॒ तम॑ᳶ पा॒प्मान॒म्प्रवि॑शति॒ यस्या᳚श्वि॒ने श॒स्यमा॑ने॒ सूर्यो॒ नाविर्भव॑ति सौ॒र्यम्ब॑हुरू॒पमाल॑भेता॒मुमे॒वादि॒त्यꣵ स्वेन॑ भाग॒धेये॒नोप॑धावति॒ स ए॒वास्मा॒त्तम॑ᳶ पा॒प्मान॒मप॑हन्ति प्र॒तीच्य॑स्मै व्यु॒च्छन्ती॒ व्यु॑च्छ॒त्यप॒ तम॑ᳶ पा॒प्मानꣳ॑ हते ॥ (59)  ]</p>
<p>परा॑ची॒ वा ए॒तस्मै᳚ व्यु॒च्छन्ती॒ व्यु॑च्छति ।</p>
<h4 id="टक-214">टीका</h4>
<p>3पराचीत्यादि ॥ पराची पराङ्मुखी व्युच्छन्ती उषा अस्मै व्युच्छति भाति अस्याभ्युदये व्युष्टिः प्रातिकूल्यं प्रतिपद्यते ।</p>
<h3 id="मनतर-217">मन्त्रः</h3>
<p>तम॑ᳶ पा॒प्मान॒म्प्रवि॑शति ।</p>
<h4 id="टक-215">टीका</h4>
<p>ततश्चायं तमः पाप्मानं तमोरूपं महत्पापं वा प्रविशति ।</p>
<h3 id="मनतर-218">मन्त्रः</h3>
<p>यस्या᳚श्वि॒ने श॒स्यमा॑ने॒ सूर्यो॒ नाविर्भव॑ति ।</p>
<h4 id="टक-216">टीका</h4>
<p>क इत्याह - यस्येत्यादि । आश्विनं नाम परस्सहस्रं शस्त्रम् ।</p>
<h3 id="मनतर-219">मन्त्रः</h3>
<p>सौ॒र्यम्ब॑हुरू॒पमाल॑भेत ।<br>
अमुमे॒वादि॒त्यꣵ स्वेन॑ भाग॒धेये॒नोप॑धावति ।<br>
स ए॒वास्मा॒त्तम॑ᳶ पा॒प्मान॒मप॑हन्ति ।</p>
<h4 id="टक-217">टीका</h4>
<p>सौर्यमित्यादि । गतम् ।</p>
<h3 id="मनतर-220">मन्त्रः</h3>
<p>प्र॒तीच्य॑स्मै व्यु॒च्छन्ती॒ व्यु॑च्छति ।<br>
अप॒ तम॑ᳶ पा॒प्मानꣳ॑ हते ॥</p>
<h4 id="टक-218">टीका</h4>
<p>प्रतीचीति । प्रतीची प्रत्यगञ्चना । एतमेव प्रति एतदभ्युदयाभिमुख्येन व्युच्छन्ती । व्युच्छतीति । ततश्च तमः पाप्मानमपहते अपहन्ति । व्यत्ययेनात्मनेपदम् । उच्छी विवासे, &lsquo;छे च&rsquo; इति तुक् ॥</p>
<p>इति द्वितीये प्रथमे दशमोनुवाकः ॥</p>
<h2 id="अनवक-११">अनुवाकः ११</h2>
<h3 id="मनतर-221">मन्त्रः</h3>
<p>इन्द्रँ॑व्वो वि॒श्वत॒स्परि ।</p>
<h4 id="टक-219">टीका</h4>
<p>1अथ याज्याकाण्डं वैश्वदेवमेव । तत्र &lsquo;ऐन्द्रमेकादशकपालं निर्वपेन्मारुतं सप्तकपालं ग्रामकामः&rsquo; इत्यस्य द्विहविष इष्टेरैन्द्रस्य एकादशकपालस्य पुरोनुवाक्या - इन्द्रं व इति गायत्री ॥ व्याख्याता चेयम्, &lsquo;इन्द्रं वो विशतस्परि हवामहे&rsquo; इत्यत्र । इह त्वस्याः प्रतीकग्रहणम् ।</p>
<ul>
<li>
<p>इन्द्रँ॑व्वो वि॒श्वत॒स्परि॒ हवा॑महे॒ जने᳚भ्यः ।<br>
अ॒स्माक॑मस्तु॒ केव॑लः  ॥</p>
<ul>
<li>&lsquo;ऐन्द्रं चरुं निर्वपेत्पशुकामः&rsquo; इत्यस्य पुरोनुवाक्या - इन्द्रं व इति गायत्री ॥ याजमानब्राह्मणमध्ये याज्याकाण्डं वैश्वदेवम् । हे ऋत्विग्यजमाना वो युष्माकं मम जनेभ्यः पुत्रादिभ्यः सामर्थ्याद्युष्मभ्यमस्मभ्यं च सर्वार्थमिन्द्रं विश्वतस्परि विश्वस्मादुपरि हवामहे आह्वयामः । &lsquo;पञ्चम्याः परावध्यर्थे&rsquo; इति सत्वम् । यद्वा - विश्वतो जनेभ्य उपरिस्थितमिन्द्रं वो युष्मदर्थं हवामहे । किमर्थम्&rsquo; अस्माकमेव केवलोसाधाणोस्तु साधको नान्येषामिति ॥</li>
</ul>
</li>
</ul>
<p>हे ऋत्विग्यजमानाः वः युष्मदर्थं विश्वेभ्यो जनेभ्य उपरि इन्द्रं हवामहे आह्वयामः अस्माकमेव केवलः स्वाम्यस्त्विति ॥</p>
<h3 id="मनतर-222">मन्त्रः</h3>
<p>इन्द्र॒न्नरः॑ ।</p>
<h4 id="टक-220">टीका</h4>
<p>2तत्रैव याज्या - इन्द्रं नर इति त्रिष्टुप् ॥ इयमपि तत्रैव व्याख्याता । इह तु प्रतीकग्रहणम् । नरो मनुष्याः इन्द्रं हवन्ते आह्वयन्ति कीदृशं ? नेमधिता अर्धेन धार्यमाणं &lsquo;यत्सर्वेषामर्धमिन्द्रः प्रति&rsquo; इति । कदा ? यदा पार्याः दुःखपारप्राप्तिहेतुभूताः धियः कर्माणि प्रज्ञा वा युनजते तदा इन्द्रमाह्वयन्ति । स त्वं शूरो नृषाता नृभिस्सम्भजनीयः शवसः बलाद्धेतोः चकानस्तृप्तिशीलः ईदृशस्त्वमस्मान् गोमति व्रजे गोष्ठे आभज स्थापयेति ॥</p>
<ul>
<li>
<p>इन्द्र॒न्नरो॑ ने॒मधि॑ता हवन्ते॒ यत्पार्या॑ यु॒नज॑ते॒ धिय॒स्ताः ।<br>
शूरो॒ नृषा॑ता॒ शव॑सश्चका॒न आ गोम॑ति व्र॒जे भ॑जा॒ त्वन्नः॑  ॥</p>
</li>
<li>
<p>[ तत्रैव याज्या - इन्द्रं नर इति त्रिष्टुप् ॥ नरो मनुष्या इन्द्रं हवन्ते आह्वयन्ति । कीदृशम् ? नेमधिता, नेम इत्यर्धस्य नाम । &lsquo;यत्सर्वेषामर्धमिन्द्रः प्रति&rsquo; इति सर्वेषां भागार्धेन इन्द्रो धीयते धार्यत इति नेमधितः । निष्ठायां &lsquo;सुधितवसुधितनेमधित&rsquo; इति धिभावो निपात्यते, &lsquo;सुपां सुलुक्&rsquo; इति द्वितीयैकवचनस्याकारः, &lsquo;तृतीया कर्मणि&rsquo; इति पूर्वपदप्रकृतिस्वरत्वम् । कदा पुनरसौ नेमेन धार्यत इत्याह - यद्यदा । तेनैव सप्तम्या लुक् । पार्याः परलोके साधवः । छान्दसो ञ्यः । यद्वा - दुःखानां पारं समाप्तिः । तत्र सध्वीर्धियः कर्माणि ता यदर्थमिन्द्रमाह्वयन्ति । ता यदा युनजते युञ्जते अनुतिष्ठन्ति तदा नेमधितेति । &lsquo;छन्दस्युभयथा&rsquo; इत्यार्धधातुकत्वेन श्नमो ङित्त्वाभावात्, &lsquo;श्नसोरल्लोपः&rsquo; इति न प्रवर्तते । अथेन्द्रः प्रत्यक्षमुच्यते - शूरः वीरः । नृषाता नृभिर्मनुष्यैः साता सातः सम्भक्तः आश्रितः नृषातः । पूर्ववदाकारः, &lsquo;जनसनखनां सञ्झलोः&rsquo; इत्यात्वं, पूर्ववत्पूर्वपदप्रकृतिस्वरत्वं, सुषामादित्वात्षत्वम् । यद्वा - नरो मनुष्याः सनितारस्सम्भक्तारः दातारो वा यस्य नृषाता । छान्दसमात्वं, &lsquo;ऋतश्छन्दसि&rsquo; इति कबभावः । शवसो बलस्य नेतारो यस्य दातारो यजमाना[यजना]धीनबलत्वात् । यद्वा - शवसो बलस्य नृभ्यो दाता । छान्दसमात्वम्, पूर्वपदप्रकृतिस्वरत्वं च । चकानस्तृप्तिशीलः । चक तृप्तौ, भौवादिकः उदात्तेत्, ताच्छीलिकश्चानश्, &lsquo;बहुलं छन्दसि&rsquo; इति शपो लुक् । ईदृशस्त्वं नोस्मान् गोमति व्रजे गोजाविमनुष्यादिमति सङ्घाते । यद्वा - व्रजे गोष्ठे भूयिष्ठगोभिर्युक्ते आभन आभिमुख्येनास्मान्योजय पशुमन्तं मां कुरु । &lsquo;द्व्यचोतस्तिङः&rsquo; इति संहितायां दीर्घत्वम् ॥]</p>
</li>
</ul>
<h3 id="मनतर-223">मन्त्रः</h3>
<p>मरु॑तो॒ यद्ध॑ वो दि॒वः ।</p>
<h4 id="टक-221">टीका</h4>
<p>3अथ मारुतस्य सप्तकपालस्य पुरोनुवाक्या - मरुतो यद्ध व इति गायत्री ॥ इयमपि &lsquo;वैश्वानरो नः&rsquo; । इत्यत्र व्याख्याता । इह तु प्रतीकग्रहणम् । हे मरुतः वः युष्मान् सुम्नायन्तः सुखमिच्छन्तो वयं यद्यस्माद्दिवो द्युलोकात् हवामहे आह्वयामः तस्मादस्मान् शीघ्रमुपगन्तन उपगच्छतेति ॥</p>
<ul>
<li>
<p>मरु॑तो॒ यद्ध॑ वो दि॒वस्सु॑म्ना॒यन्तो॒ हवा॑महे ।<br>
आ तू न॒ उप॑ गन्तन  ॥</p>
<ul>
<li>`वैश्वानरं द्वादशकपालं निर्वपेन्मारुतं सप्तकपालं ग्रामकामः&rsquo; इति द्विहविषो मारुतस्य पुरोनुवाक्या - मरुतो यद्ध वो दिव इति गायत्री ॥ हे मरुतः यद्वो युष्मान् सुम्नायन्तस्सुखमिच्छन्तः । &lsquo;देवसुम्नयोः&rsquo; इत्यात्वम् । दिवो द्युलोकात् हवामहे आह्वयामः । पूर्ववत्सम्प्रसारणम् । हूयमाना नोस्मानुपगन्तन आत्मनो विशेषवत्त्वं ख्यापयन्तु । तुशब्दो विनिवर्तकः, तिष्ठन्त्वन्ये अस्मांस्तूपागच्छतेति । &lsquo;अन्येभ्योपि दृश्यते&rsquo; इति सांहितिको दीर्घः, गमेर्लेटि शपो लुक्, &lsquo;तप्तनप्तनधनाश्च&rsquo; इति तनादेशः । ह इति पादपूरणे निश्चये वा ॥</li>
</ul>
</li>
</ul>
<h3 id="मनतर-224">मन्त्रः</h3>
<p>या व॒श्शर्म॑ ।</p>
<h4 id="टक-222">टीका</h4>
<p>4तत्रैव याज्या - या वश्शर्मेति त्रिष्टुप् ॥ इयमपि तत्रैव व्याख्याता । प्रतीकग्रहणमिहास्याः । हे मरुतः युष्माकं यानि यानि शर्माणि सुखानि शशमानाय युष्मान् वृषणः वर्षितारः कामानामस्मभ्यं सुवीरं शोभनपुत्रादिकं रयिं धनं धत्तेति ॥</p>
<ul>
<li>
<p>या व॒श्शर्म॑ शशमा॒नाय॒ सन्ति॑..<br>
त्रि॒धातू॑नि दा॒शुषे॑ यच्छ॒ताधि॑ ।<br>
अ॒स्मभ्य॒न्तानि॑ मरुतो॒ वि य॑न्त ..<br>
र॒यिन्नो॑ धत्त वृषणस्सु॒वीर᳚म्  ॥</p>
<ul>
<li>तत्रैव याज्या - या व इति त्रिष्टुप् ॥ हे मरुतः वः युष्माकं या यानि शर्म शर्माणि सुखानि गृहाणि वा । पूर्वत्र &lsquo;शेश्छन्दसि&rsquo; इति शेर्लोपः । उत्तरत्र &lsquo;सुपां सुलुक्&rsquo; इति लुक् । त्रिधातूनि पृथिव्यादित्रिस्थानस्थितानि शशमानाय युष्मान् भजमानाय तदर्थं तस्मै दातुं सम्पादितानि यानि सन्ति । शश प्लुतगतौ, ताच्छीलिकश्चानश् । यानि च दाशुषे हविर्दत्तवते ददते वा यजमानायाधियच्छत अधिकं प्रयच्छत । यच्छतेश्छान्दसे लङि अडभावः । &lsquo;दाश्वान् साश्वान्&rsquo; इति दाश्वान्निपात्यते । हे मरुतः तानि शर्माणि अस्मभ्यं वियन्त विशेषेण यच्छत विविधा वा दत्त । यच्छतेर्लेटि शपो लुक् ।<br>
किञ्च - रयिं धनं च नोस्मभ्यं धत्त दत्त सुवीरं शोभनापत्या- दिकम् । &lsquo;वीरवीर्यौ च&rsquo; इत्युत्तरपदाद्युदात्तत्वम् । हे वृषणः कामानां वर्षितारः । &lsquo;कनिन्युवृषि&rsquo; इति निपात्यते, &lsquo;वा षपूर्वस्य निगमे&rsquo; इति दीर्घाभावः ॥</li>
</ul>
</li>
</ul>
<h3 id="मनतर-225">मन्त्रः</h3>
<p>भरे॒ष्विन्द्रꣳ॑ सु॒हवꣳ॑ हवामहेऽꣳहो॒मुचꣳ॑ सु॒कृत॒न्दैव्य॒ञ्जन᳚म् ।<br>
अ॒ग्निम्मि॒त्रव्वँरु॑णꣳ सा॒तये॒ भग॒न्द्यावा॑पृथि॒वी म॒रुत॑स्स्व॒स्तये᳚ ।</p>
<h4 id="टक-223">टीका</h4>
<p>5ऐन्द्रमेकादशकपालं निर्वपेद्वैश्वदेवं द्वादशकपालं ग्रामकामः&rsquo; इत्यस्याः पुरोनुवाक्या - भरेर्ष्विन्द्रमिति जगती ॥ भरेषु सङ्ग्रामेषु इन्द्रं सुहवं स्वाह्वानं आह्वानप्रयोजनस्य शीघ्रं कर्तारम् । प्रत्ययोत्पत्तेः प्रागेव &lsquo;बहुलं छन्दसि&rsquo; इति सम्प्रसारणे अकारान्तलक्षणस्याचोप्रसङ्गात्, &lsquo;ईषद्दुस्सुषु&rsquo; इति खल्, कृदुत्तरपदप्रकृतिस्वरत्वम्, लित्स्वरः । हवामहे आह्वयामः पूर्ववत्सम्प्रसारणम् । यद्वा - सुहवं सुयुद्धं युद्धे जेतृत्वात् । &lsquo;भावेनुपसर्गस्य&rsquo; इति ह्वयतेरप्प्रत्यये सम्प्रसारणम्, तेनैव बहुव्रीहौ, &lsquo;आद्युदात्तं द्व्यच्छन्दसि&rsquo; इत्युत्तरपदाद्युदात्तत्वम् । अंहोमुचं पापेभ्यो मोचयितारं सुकृतं सुष्ठु कर्तारम् । &lsquo;सुकर्मपाप&rsquo; इति करोतेः क्विप् । दैव्यं दिवि भवम् । &lsquo;देवाद्यञञौ&rsquo; इति यञ् । जनमन्यमपि द्युलोके जातम् । एकैकत्वेन तमाचष्टे - अग्निं मित्रं वरुणं सातये । &lsquo;ऊतियूति&rsquo; इत्यादिना सनेः क्तिन्प्रत्ययो निपात्यते । भगं द्यावापृथिवी मरुतश्च, एतानप्याह्वयामः । किमर्थम् ? सातये लाभाय अभिमतानि नो दद्युरिति । किञ्च – स्वस्तये ग्रामस्य चाविनाशार्थम् ॥</p>
<h3 id="मनतर-226">मन्त्रः</h3>
<p>म॒मत्तु॑ न॒ᳶ परि॑ज्मा वस॒र्‌हा म॒मत्तु॒ वातो॑ अ॒पाव्वृँष॑ण्वान् ।<br>
शि॒शी॒तमि॑न्द्रापर्वता यु॒वन्न॒स्तन्नो॒ विश्वे॑ वरिवस्यन्तु दे॒वाः ।</p>
<h4 id="टक-224">टीका</h4>
<p>6अथ तत्रैव याज्या - ममत्तु न इति त्रिष्टुप् ॥ ममत्तु तृप्यतु नः अस्मदर्थं अस्मान्वा अभिमतप्रदानेन तर्पयतु । परिज्मा परितस्सर्वतः भक्षयिता । &lsquo;श्वन्नुक्षन्&rsquo; इत्यादिना जनेः कनिन्प्रत्ययो निपात्यते । अजेर्वा जिनातेर्वा अग्निरुच्यते । वसर्हा अग्निहोत्रशरणाभिमुखस्थानार्हा वसनार्हा । नाशब्दो लुप्यते, पृषोदरादिः, &lsquo;सुपां सुलुक्&rsquo; इति सोराकारः । यद्वा - वसितॄणां छादयितॄणां काष्ठादीनां हन्ता । छान्दसो रेफोपजनः । वस्तेः पचाद्यचि हन्तेः क्विप् । कश्चिदाह - वासरस्य हन्ता गमयिता वसर्हा । वर्णविकारलोपौ छान्दसौ । आदित्य उच्यते । वातो वायुश्च ममत्तु । अपां वृषा वर्षिता पर्जन्यः तद्वान् तत्सहितो वातः । अनो नुट् । हे इन्द्रापर्वता इन्द्रापर्वतौ । पर्वतस्संवत्सर इत्येके । युवामपि नोस्मान् शिशीतिं तनूकुरुतं निर्मलीकुरुतम् । श्यतेः &lsquo;बहुलं छन्दसि&rsquo; इति शपश्श्लुः, ईत्वं च । तत्तस्माद्विश्वेपि देवाः अन्येपि जनाः नः अस्मभ्यं वरिवस्यन्तु अन्नं दातुमिच्च्छन्तु ; वरिवोन्नम् । &lsquo;छन्दसि परेच्छायाम्&rsquo; इति क्यच् ॥</p>
<h3 id="मनतर-227">मन्त्रः</h3>
<p>प्रि॒या वो॒ नाम॑ (60)  हु॒वे॒ तु॒राणा᳚म् ।</p>
<h4 id="टक-225">टीका</h4>
<p>7&rsquo;पृश्नियै दुग्धे प्रैयङ्गवं चरुं निर्वपेन्मरुद्भ्यो ग्रामकामः&rsquo; इत्यस्याः पुरोनुवाक्या - प्रिया वो नामेति द्विपदा त्रिष्टुप् ॥ हे मरुतः वः युष्माकं प्रिया प्रियाणि नाम नामानि । &lsquo;सुपां सुलुक्&rsquo; इति लुक् । तुराणां कार्यं प्रति त्वरमाणानां हुवे आह्वयामि । पूर्ववत्सम्प्रसारणम् । आ इति आङ्पदश्रवणाद्योग्यं क्रियापदमध्याहार्यम् । आगच्छतेत्यर्थः ।</p>
<h3 id="मनतर-228">मन्त्रः</h3>
<p>आयत्तृ॒पन्म॑रुतो वावशा॒नाः ।</p>
<h4 id="टक-226">टीका</h4>
<p>आगमनं विशिनष्टि - यत् यस्मिन्नागमने वावशाना ग्रामादिकं कामयमानाः यजमानाः तृपन् तृपेयुरिति । लेटि वचनव्यत्ययः, तृपतिस्तौदादिकः । यद्वा - तृप्तिस्तृपन् औणादिकोनिप्रत्ययः । यद्यस्मद्यूयं तृप्तिं वावशानाः कामयमानास्स्थ, तस्मादागच्छतेति, यजमानस्य वा तृप्तिं वावशानाः यस्मात्तस्मादागच्छतेति । वशेर्यङ्लुगन्ताद्व्यत्ययेनात्मनेपदम् । &lsquo;न वशः&rsquo; इति सम्प्रसारणाभावः ॥</p>
<h3 id="मनतर-229">मन्त्रः</h3>
<p>श्रि॒यसे॒ कम्भा॒नुभि॒स्सम्मि॑मिख्षिरे॒  &hellip;<br>
ते र॒श्मिभि॒स्त ऋक्व॑भिस्सुखा॒दयः॑ ।<br>
ते वाशी॑मन्त इ॒ष्मिणो॒ अभी॑रवो ..<br>
वि॒द्रे प्रि॒यस्य॒ मारु॑तस्य॒ धाम्नः॑ ।</p>
<h4 id="टक-227">टीका</h4>
<p>8तत्रैव याज्या - श्रियस इति चतुष्पदा जगती । विद्र इति चतुर्थपादादिः ॥ हे मरुतः श्रियसे सेवितुं कं जलं वृष्ट्यर्थम् । तुमर्थे असेप्रत्ययः । भानुभिः भानवद्भिः भानशीतैर्वा रश्मिभिः सूर्यस्य रश्मिभिः करैः सम्मिमिक्षिरे सङ्गच्छन्ते । मिक्षतिर्गतिकर्मा छान्दसः । यद्वा - लोके जलं श्रयितुं रश्मिभिस्सह मिमिक्षिरे मेढुमिच्छन्ति वृष्ट्या पृथिवीं सेक्तुमिच्छन्ति ते मरुतः सुखादयः सुखादनाः । खादतेरौणादिक इप्रत्ययः । सुष्ठु हविषां भक्षयितारो भूत्वा ऋत्विग्भिः सङ्गच्छन्ते । ऋक्वन्तो मन्त्रवन्तः ऋत्विज इत्यर्थः । &lsquo;छन्दसीवनिपौ&rsquo; इति वनिप्, अयस्मयादित्वेन पदत्वात्कुत्वम्, भत्वाज्जश्त्वाभावः । ऋत्विग्भिस्संयुज्य हवींषि भक्षयन्तीत्यर्थः । ते मरुतो वाशीमन्तः शब्दवन्तः इष्मिणः गमनवन्तः अभीरवः भयरहिताः प्रियस्य सर्वाभिमतस्य मारुतस्य धाम्नः मरुतां सम्बन्धिनस्स्थानावीशेषस्य विद्रे लब्धवन्तः सर्वोपकारकत्वात् हविषस्सम्बन्धितया च विशिष्टं पदं प्राप्ताः । पूर्ववत्कर्मणस्सम्प्रदानत्वाच्चतुर्थ्यर्थे षष्ठी । विन्दतेर्लेटि द्विर्वचनाभावश्छान्दसः, &lsquo;इरयो रे&rsquo; इति रेभावः । यद्वा - लटि वचनव्यत्ययेनैकवचनम्, &lsquo;बहुलं छन्दसि&rsquo; इति विकरणस्य लुक्, &lsquo;लोपस्त आत्मनेपदेषु&rsquo; इति तलोपः, &lsquo;बहुलं छन्दसि&rsquo; इति रुट्, पादादित्वान्न निहन्यते ॥</p>
<h3 id="मनतर-230">मन्त्रः</h3>
<p>अ॒ग्निᳶ प्र॑थ॒मो वसु॑भिर्नो अव्या॒थ्सोमो॑ रु॒द्रेभि॑र॒भिर॑ख्षतु॒ त्मना᳚ ।<br>
इन्द्रो॑ म॒रुद्भि॑र्‌ऋतु॒धा कृ॑णोत्वादि॒त्यैर्नो॒ वरु॑ण॒स्सꣳशि॑शातु ।</p>
<h4 id="टक-228">टीका</h4>
<p>9&rsquo;यस्समानैर्मिथो विप्रियस्स्यात्तमेतया संज्ञान्या याजयेदग्नये वसुमते पुरोडाशमष्टाकपालं निर्वपेत्सोमाय रुद्रवते चरुमिन्द्राय मरुत्वते पुरोडाशमेकादशकपालं वरुणायादित्यवते चरुम्&rsquo; इत्यस्याः पुरोनुवाक्या - अग्निः प्रथम इति त्रिष्टुप् ॥<br>
अग्निः प्रथमः प्रधानः आद्यो वा वसुभिस्सहास्मानव्यात् रक्षतु । रुद्रेभी रुद्रैस्सह सोमोस्मानभिरक्षतु त्मना आत्मना आत्मनैव अन्यनिरपेक्षः । &lsquo;मन्त्रेष्वाङ्यादेरात्मनः&rsquo; इत्याकारलोपः । इन्द्रो मरुद्भिस्सह ऋतुधा ऋतावृतौ तद्धर्मान् कृणोतु करोतु तयातया विधया प्रवर्तयतु । धाप्रत्ययश्छान्दसः । आदित्यैस्सह वरुणोस्मान् संशिशातु संशितव्रतान् करोतु निर्मलीकरोतु । श्यतेर्लोटि शपश्श्लुः, &lsquo;बहुलं छन्दसि&rsquo; इत्यभ्यासस्येत्वम् ॥</p>
<h3 id="मनतर-231">मन्त्रः</h3>
<p>सन्नो॑ दे॒वो वसु॑भिर॒ग्निस्सम् (61)  सोम॑स्त॒नूभी॑ रु॒द्रिया॑भिः ।<br>
समिन्द्रो॑ म॒रुद्भि॑र्य॒ज्ञियै॒स्समा॑दि॒त्यैर्नो॒ वरु॑णो अजिज्ञिपत् ।</p>
<h4 id="टक-229">टीका</h4>
<p>10अथ याज्या - सं न इति त्रिष्टुप् पङ्क्तिप्रकारो वा ॥ नोस्मानग्निर्देवः वसुभिस्सह समजिज्ञिपत् सम्यक् ज्ञापयतु सम्यगभ्युपगच्छतु । ज्ञापयतेः छान्दसो लुङ्, छान्दसो वर्णविकारः । सोमोपि रुद्रियाभिः रुद्रार्हाभिस्तनूभिश्शरीरैः एकादशधा स्थिताभिरस्मान्समजि ज्ञिपत् । इन्द्रश्च यज्ञियैर्यज्ञार्हैर्मरुद्भिस्सहास्मान्समजिज्ञिपत् । वरुणश्चादित्यैस्सहास्मान् समनिज्ञिपत् ॥</p>
<h3 id="मनतर-232">मन्त्रः</h3>
<p>यथा॑ऽऽदि॒त्या वसु॑भिस्सम्बभू॒वुर्म॒रुद्भी॑ रु॒द्रास्स॒मजा॑नता॒भि ।<br>
ए॒वा त्रि॑णाम॒न्नहृ॑णीयमाना॒ विश्वे॑ दे॒वास्सम॑नसो भवन्तु ।</p>
<h4 id="टक-230">टीका</h4>
<p>11अथ याज्याविकल्पः - यथेति त्रिष्टुप् ॥ यथा वसुभिस्सहादित्यास्सम्बभूवुः एकीबभूवुः यथा वा मरुद्भिस्सह रुद्रा अभिसमजानत आभिमुख्येन सङ्गताः । एवा एवम् । &lsquo;सुपां सुलुक्&rsquo; इति डादेशः । हे त्रिणामन् त्रीणि नामानि गुह्यप्रकाशसोमनिमित्तानि यस्य स तथोक्तः । &lsquo;पूर्वपदात्संज्ञायामगः&rsquo; इति णत्वम् । अग्नियजमानयोरभेद उपचर्यते अहृणीयमानाः अहीयमानः वि[&hellip;यमानवि]भूतयः । हृणिः कण्ड्वादिः । ईदृशा विश्वे देवाः परस्परमभिसमनसो भवन्तु समानमनसो भवन्तु । &lsquo;समानस्य छन्दसि&rsquo; इति सभावः ॥</p>
<h3 id="मनतर-233">मन्त्रः</h3>
<p>कुत्रा॑चि॒द्यस्य॒ समृ॑तौ र॒ण्वा नरो॑ नृ॒षद॑ने ।<br>
अर्‌ह॑न्तश्चि॒द्यमि॑न्ध॒ते स॑ञ्ज॒नय॑न्ति ज॒न्तवः॑ ।</p>
<p>सय्यँदि॒षो वना॑महे॒ सꣳ ह॒व्या मानु॑षाणाम् ।
उ॒त द्यु॒म्नस्य॒ शव॑सः (62) ऋ॒तस्य॑ र॒श्मिमाद॑दे ।</p>
<h4 id="टक-231">टीका</h4>
<p>12अथ कुत्रा चिदित्यनयोरनुष्टुभोः कुत्र चिद्विनियोगो द्रष्टव्यः केचिदाहुः - अत्रैव स्विष्टकृतः पुरोनुवाक्या याज्या चेति ॥ कुत्रा चित् कुत्र चिदपि सर्वत्रापीति यावत् । यस्य समृतौ सम्प्राप्तौ नरो मनुष्याः रण्वा रमणा भवन्ति । रणनवन्तो वा, गतिमन्तो वा । रवि गतौ, इदित्त्वान्नुम्, पचाद्यच् । नृषदने नरास्सीदन्ति यत्रयत्र सर्वत्र प्रदेशे ।</p>
<p>किञ्च - यमेवाग्निं अर्हन्तो महान्तः पूजयन्तो वा मनुष्याः इन्धते दीपयन्ति । किञ्च - यमग्निं जन्तवो मनुष्याः सञ्जनयन्ति आधानादिना सम्यगुत्पादयन्ति । सोस्माकमस्य ऋतस्य सत्यस्य रश्मिमिममग्निमाददे आददीमहे । वचनव्यत्ययः । आश्रयामह इत्यर्थः ॥</p>
<h3 id="मनतर-234">मन्त्रः</h3>
<p>य॒ज्ञो दे॒वाना॒म्प्रत्ये॑ति सु॒म्नमादि॑त्यासो॒ भव॑ता मृड॒यन्तः॑ ।<br>
आवो॒ऽर्वाची॑ सुम॒तिर्व॑वृत्याद॒ꣳ॒होश्चि॒द्या व॑रिवो॒वित्त॒राऽस॑त् ।</p>
<h4 id="टक-232">टीका</h4>
<p>13&rsquo;आदित्येभ्यो भुवद्वद्भ्यश्चरुं निर्वपेद्भूतिकामः&rsquo; इत्यस्याः पुरोनुवाक्या - यज्ञो देवानामिति त्रिष्टुप् ॥ ग्रहेषु व्याख्याता &lsquo;कदाचन&rsquo; इत्यत्र ।</p>
<ul>
<li>[ पुनरपि नरपि तस्मिन्नेव सोमं गृह्णाति - यज्ञो देवानामिति चतुष्पदया त्रिष्टुभा । &lsquo;तिसृभिर् ऋग्भिर्गृह्णाति&rsquo; इति ब्राह्मणम् ॥ अयं यज्ञोस्मदीयं धनं देवानां सुम्नं सुखं प्रति एति एतु प्राप्नोतु सुखं सम्पादयतु । यद्वा - अयं देवानां यज्ञः अस्माकं सुखं प्रत्येतु प्रत्याययतु ।</li>
<li>किञ्च - हे आदित्यासः आदित्याः अस्मान्मृडयन्तस्सुखयन्तो भवत । असुन्, आमन्त्रितस्याविद्यमानत्वात्तिङन्तं न निहन्यते । &lsquo;छन्दस्युभयथा&rsquo; इति शतुरार्धधातुकत्वे &lsquo;अदुपदेशात्&rsquo; इति लसार्वधातुकानुदात्तत्वाभावः ।</li>
<li>किञ्च - वः यष्माकं या सुमतिः शोभनात्मिकानुग्रहपरा मतिः सार्वाची अस्मदभिमुखी आववृत्यात् आवर्तताम् । वृतेर्व्यत्ययेन परस्मैपदम्, लिङि यासुट्, &lsquo;बहुलं छन्दसि&rsquo; इति शप्  श्लुः । अर्वागञ्चतीत्यर्वाची, ऋत्विगादिना क्विन्, &lsquo;अञ्चतेश्चोपसङ्ख्यानम्&rsquo; इति ङीप्, &lsquo;मन्क्तिन्व्याख्यान&rsquo; इत्यादिना सुमतिशब्दस्योत्तरपदान्तोदात्तत्वम् ।</li>
<li>पुनरपि सुमतिर्विशेष्यते - या युष्माकं सुमतिः अंहोः हननशीलस्य दुरात्मनः चित् स्ववच्छेत्री । छिदेः कर्तरि क्विप्, आदिवर्णव्यत्ययः । हन्तीत्यंहुः, हन्तेरौणादिक उप्रत्ययः । आद्यो हकारोन्तेवतिष्ठते, नकारस्यानुस्वारः । यद्वा - अहि गतौ, स एव प्रत्ययः । गत्यर्थाश्च बुद्ध्यर्थाः । पुरुषस्य या चित् चेतिः । चेततेः क्विप् । ज्ञाता हि मतिस्सुमतिर्भवतीति भावः । व्युत्पत्तिद्वयेपि चिच्छब्दस्यानुदात्तत्वं मृग्यम् ।</li>
<li>अथ ब्रूमः - चिदिति निपातः चादित्वादनुदात्तः, अवधाराणे वर्तते, इवार्थे वा । अंहोरेव ज्ञातुरिव वा या मतिः सा आवर्ततामिति । वरिवोवित्तरा च या मतिरसत् भवेत् । अस्तेर्लेङन्तस्य अडागमः । सा आवर्ततामिति । वरिवो धनं, तस्य वेदयित्री लम्भयित्री वरिवोवित् । विन्दतेर्ण्यन्तात्क्विपि, &lsquo;बहुलं संज्ञाछन्दसोः&rsquo; इति णिलुक्, ततोतिशायने तरप्प्रत्ययः । ज्ञातुरेव हि मतिर्वरिवोवित्तरा भवति । तस्माद्या ईदृशी मतिर्भवति सा सुमतिरस्मानावर्ततामिति ॥]</li>
</ul>
<p>अयमस्मदीयो यज्ञः देवानां सुम्नं सुखं प्रत्येति गच्छतु । किञ्च - हे आदित्याः यूयमप्यस्मान् मृडयन्तो भवत किञ्च - युष्माकं सुमतिश्शोभनानुग्रहात्मिका बुद्धिरर्वाची अस्मदभिमुखी आववृत्यात् आवर्तताम् । किञ्च - अंहो ज्ञातुरिव ज्ञातृष्विव या मतिः वरिवोवित्तरा धनस्य लम्भयित्री भवेदिति ॥</p>
<h3 id="मनतर-235">मन्त्रः</h3>
<p>शुचि॑र॒पस्सू॒यव॑सा॒ अद॑ब्ध॒ उप॑ख्षेति वृ॒द्धव॑यास्सु॒वीरः॑ ।<br>
नकि॒ष्टङ्घ्न॒न्त्यन्ति॑तो॒ न दू॒राद्य आ॑दि॒त्याना॒म्भव॑ति॒ प्रणी॑तौ ।</p>
<h4 id="टक-233">टीका</h4>
<p>14तत्रैव याज्या - शुचिरिति त्रिष्टुप् ॥ शुचिश्शुद्धो भूत्वा अपः कर्माणि कर्मफलानि वा उपक्षेति उपगच्छति । क्षि निवासगत्योः, &lsquo;बहुलं छन्दसि&rsquo; इति शपो लुक् । सूयवसाः शोभनयवसाः शोभनांशुकाः । &lsquo;अन्येषामपि दृश्यते&rsquo; इति दीर्घत्वम्, &lsquo;परादिश्छन्दसि&rsquo; इत्युत्तरपदाद्युदात्तत्वम् । अदब्धः केन चिदप्यहिंसितः वृद्धवयाः प्रभूतान्नतमः सुवीरः शोभनपुत्रपौत्रादिकः । &lsquo;वीरवीर्यौ च&rsquo; इत्युत्तरपदाद्युदात्तत्वम् । किञ्च - केचिदपि तं नकिः घ्नन्ति हन्तुं समर्था भवन्ति । &lsquo;युष्मत्तत्ततक्षुषु&rsquo; इति षत्वम् । अन्तितः अन्तिकेपि स्थिताः न च दूराद्दूरेपि स्थिताः । &lsquo;कादिलोपो बहुलम्&rsquo; इत्यन्तिकस्य लोपः । कस्यैतदेवं भवतीत्याहय – आदित्यानामादित्यार्थं प्रणीतौ परिचरणे भवति वर्तते ॥</p>
<h3 id="मनतर-236">मन्त्रः</h3>
<p>धा॒रय॑न्त आदि॒त्यासो॒ जग॒थ्स्था दे॒वा विश्व॑स्य॒ भुव॑नस्य गो॒पाः ।<br>
दी॒र्घाधि॑यो॒ रख्ष॑माणाः (63) अ॒सु॒र्य॑मृ॒तावा॑न॒श्चय॑माना ऋ॒णानि॑ ।</p>
<h4 id="टक-234">टीका</h4>
<p>15&rsquo;आदित्येभ्यो धारयद्वद्भ्यश्चरुं निर्वपेदपरुद्धो वाऽपरुद्ध्यमानो वा&rsquo; इत्यस्याः पुरोनुवाक्या - धारयन्त इति त्रिष्टुप् ॥ जगद्धारयन्तस्स्थापयन्तः आदित्यासः आदित्याः स्थाः स्थास्नवः &lsquo;क्विप्च&rsquo; इति क्विप् । देवाः देवनशीलाः विश्वस्य भुवनस्य भूतजातस्य गोपाः पोषकाः दीर्घाधियः दीर्घाण्यविच्छिन्नानि धियः कर्माणि उदयास्तमयलक्षणानि बुद्धयो वा येषान्ते दीर्घाधियः । छान्दसं पूर्वपदस्य दीर्घत्वम् । असुर्यं असुरमर्हतीति । &lsquo;छन्दसि च&rsquo; इति यः । असुस्थानीयमुदकं ददातीत्यसुरो मेघः । तेन धार्यमुदकं रक्षमाणा रक्षन्तः ऋतावानस्सत्यवन्तः यज्ञवन्तो वा । पूर्ववद्वनिप्, दीर्घत्वं च, चयमानाः चाययन्तः गमयन्तः । चय गतौ, अनुदात्तेत् भौवादिकः । ऋणानि दिव्यानि मानुषाणि ; वृष्ट्या हि सस्योत्पत्तौ यजमानस्य सर्वाणि ऋणान्यपाक्रियन्ते इति । क्रियापदाभावाद्योग्यं पदमध्याह्रियते । ईदृशा आदित्या इमं यजमानमनपरुद्धं कुर्वन्त्विति ॥</p>
<h3 id="मनतर-237">मन्त्रः</h3>
<p>ति॒स्रो भूमी᳚र्धारय॒न्त्रीꣳ रु॒त द्यून्त्रीणि॑ व्र॒ता वि॒दथे॑ अ॒न्तरे॑षाम् ।<br>
ऋ॒तेना॑दित्या॒ महि॑ वो महि॒त्वन्तद॑र्यमन्वरुण मित्र॒ चारु॑ ।</p>
<h4 id="टक-235">टीका</h4>
<p>16तत्रैव याज्या - तिस्र इति त्रिष्टुप् ॥ तिस्रो भूमीः पृथिवी पातालनागलोकान् पृथिव्यन्तरिक्षद्युलोकान्वा । ये इत्यध्याह्रियते । ये धारयन् धारयन्ति । धारयतेश्छान्दसो लङ्, &lsquo;बहुलं छन्दस्यमाङ्योगेपि&rsquo; इत्यडभावः । उत अपि च त्रीन् द्यून् दिवः परान् द्युतिमतो लोकान् । रुत्वानुनासिकौ पूर्ववत् ।</p>
<p>किञ्च - त्रीणि व्रतानि कर्माणि लोकत्रयगोचराणि त्रीणि व्रतानि । एषां लोकानां अन्तः मध्ये सर्वलोकधारणार्थानि रसादानधारणमध्यस्थानायनलक्षणानि च कर्माणि ये धारयन्ति आदित्या विदथे यज्ञे यज्ञार्थं, उपलक्षणत्वात् सर्वव्यापारार्थं, इत्थं कुर्वन्त्येते आदित्याः यद्वा - धारयन्तीति वचनव्यत्ययेनैकवचनम् । हे धारयन्तः आदित्याः किं तिस्रो भूमीः त्रींश्च द्यून् येषां च मध्ये त्रीणि व्रतानि यज्ञार्थं धारयन्तः हे आदित्याः वः युष्माकं महित्वं महत्त्वं माहात्म्यं, महि महत् तत्तादृशं यथोक्तलक्षणं चारु शोभनं चायनीयं वा ऋतेन सत्येन नात्र कार्या विचारणेति । इदानीमादित्यानेकैकत्वेनामन्त्रयते - अर्यमन्वरुण मित्रेति । प्रदर्शनं चैतदन्येषामपि ॥</p>
<h3 id="मनतर-238">मन्त्रः</h3>
<p>त्यान्नु ख्ष॒त्रिया॒ꣳ॒ अव॑ आदि॒त्यान् या॑चिषामहे ।<br>
सु॒मृ॒डी॒काꣳ अ॒भिष्ट॑ये ।</p>
<h4 id="टक-236">टीका</h4>
<p>17&rsquo;यः परस्ताद्ग्राम्यवादीस्यात्तस्य गृहाद्वीहीनाहरेच्छुक्लांश्चकृष्णांश्च वि चिनुयाद्ये शुक्लास्स्युस्तमादित्यं चरुं निर्वपेत्&rsquo; इत्यस्याः पुरोनुवाक्या - त्यानिति गायत्री ॥ त्यांस्तान् नु प्राक्तनान् क्षत्रियान् बलवतः - आदित्यान् अवः रक्षणं याचिषामहे याचामहे । &lsquo;सिब्बहुलं लेटि&rsquo; &lsquo;लेटोडाटौ&rsquo; इत्यडागमः । सुमृडीकान् सुष्ठु सुखयितॄन् । &lsquo;मृडीकादयश्च&rsquo; इति निपात्यते । शोभनम्मृडीकत्वं येषामिति बहुव्रीहौ &lsquo;नञ्सुभ्याम्&rsquo; इत्युत्तरपदान्तोदात्तत्वम्, उञ्छादिर्वा द्रष्टव्यः ; पूर्ववद्रुत्वानुनासिकौ । अभिष्टये आभिमुख्येन तानेव यष्टुम् । अन्वादित्वात्पररूपत्वम् । यद्वा - अभिष्टयो यागस्तन्निमित्तम् । छान्दसो वर्णविकारः ॥</p>
<h3 id="मनतर-239">मन्त्रः</h3>
<p>न द॑ख्षि॒णा विचि॑किते॒ न स॒व्या न प्रा॒चीन॑मादित्या॒ नोत प॒श्चा ।<br>
पा॒क्या॑चिद्वसवो धी॒र्या॑चित् (64) यु॒ष्मानी॑तो॒  अभ॑य॒ञ्ज्योति॑रश्याम् ।</p>
<h4 id="टक-237">टीका</h4>
<p>18तत्रैव याज्या - न दकिष्णेति त्रिष्टुप् ॥ दक्षिणा दक्षिणं साव्या सव्यम्, उभयत्रापि &lsquo;सुपां सुलुक्&rsquo; इत्याडादेशः । दक्षिणं सव्यं च न विचिकिते न विजानामि विशेषेण न जानामि, दक्षिणसव्यविभागज्ञानमपि मे नास्तीत्यर्थः । किततेश्छान्दसो लिट् । हे आदित्याः प्राचीनं प्राक् । &lsquo;विभाषाञ्चेरदिक्स्त्रियाम्&rsquo; इति खः । पश्चा पश्चात् । &lsquo;पश्च पश्चाच्च&rsquo; इति निपात्यते । प्राक्पश्चाच्च न विचिकिते इति, प्राक्प्रत्यग्विभागज्ञानमपि मे नस्तीति । यस्मादेवं तस्मादहं पाक्याचित् पाकयितव्यः, अपरिपक्वः पाक्यः बालः । &lsquo;ऋहलोर्ण्यत्&rsquo; &lsquo;तित्स्वरितम्&rsquo; इति स्वरितत्वम् । हे वसवः वासहेतवः धीर्या चित् धीरयितव्यः, धीर्यः कातरः इति । तत्करोति इति णिजन्ताण्ण्यत्, पूर्ववदाकारः । यथा बालाः कातराश्च स्वयं किञ्चिद्धिताहितमजानन्तः अन्यैर्हिताहितकारिभिः देवेन वा नीयमाना भवन्ति, एवमहमपि युष्माभिर्नीतः युष्माभिस्समिद्धते [&hellip;भिरस्मद्धिते] पथि प्रवर्तमानः । वर्णविकारश्छान्दसः ; &lsquo;तृतीया कर्मणि&rsquo; इति पूर्वपदप्रकृतिस्वरत्वम्, विकृतत्वादनवग्रहः । अभयं ज्योतिर्ज्ञानं विडवगमलक्षणमश्यां प्राप्र्नुयाम् । &lsquo;बहुलं छन्दसि&rsquo; इति शपो लुक् । यद्वा - युष्मत्प्रसादेन अभयं अपुनरावृत्तिभयं परं ज्योतिरश्याम्, किम्पुनर्विडवगमादीति ॥</p>
<h3 id="मनतर-240">मन्त्रः</h3>
<p>आ॒दि॒त्याना॒मव॑सा॒ नूत॑नेन सख्षी॒महि॒ शर्म॑णा॒ शन्त॑मेन ।<br>
अ॒ना॒गा॒स्त्वे अ॑दिति॒त्वे तु॒रास॑ इ॒मय्यँ॒ज्ञन्द॑धतु॒ श्रोष॑माणाः ।</p>
<h4 id="टक-238">टीका</h4>
<p>19अथ तत्रैव याज्या विकल्प्यते - आदित्यानामिति त्रिष्टुप् ॥ आदित्यानामवसा नूतनेन अभिनवेन सक्षीमहि युक्ता भूयास्म, केन ? शर्मणा सुखेन शन्तमेन सुखतमेन शान्ततमेन वा । किञ्च - अनागास्त्वे निरपराधित्वे अदितित्वे खण्डनरहितत्वे च इममस्मदीयं यज्ञं दधतु स्थापयन्तु तुरासस्त्वरमाणाः । तुर त्वरासम्भ्रमयोः, &lsquo;इगुपधात्कः&rsquo; &lsquo;आज्जसेरसुक्&rsquo; । श्रोषमाणाः अस्माकं स्तुतीश्शृण्वन्तः । शृणोतेर्विकरणौ सिप्शपौ लेटो वा व्यत्ययेन शानच् । श्रोषतिर्वा धात्वन्तरं द्रष्टव्यम् ॥</p>
<h3 id="मनतर-241">मन्त्रः</h3>
<p>इ॒मम्मे॑ वरुण श्रुधी॒ हव॑म॒द्या च॑ मृडय ।<br>
त्वाम॑व॒स्युराच॑के ।</p>
<h4 id="टक-239">टीका</h4>
<p>20अथ &lsquo;ये कृष्णास्स्युस्तं वारुणं चरुं निर्वपेत्&rsquo; इत्यस्याः पुरोनुवाक्या - इमं म इति गायत्री । श्रुधीति प्रथमपादान्तः ॥ हे वरुण इममस्मदीयं हवमाह्वानं श्रुधि शृणु । &lsquo;बहुलं छन्दसि&rsquo; इति शपो लुक् । &lsquo;श्रुशृणुपृकृवृभ्यः&rsquo; इति धिभावः । श्रुत्वा चाद्यैव मां मृडय सुखय । यस्मादहं त्वामवस्युः रक्षणमात्मन इच्छन् । &lsquo;क्याच्छन्दसि&rsquo; इत्युप्रत्ययः । आचके आभिमुख्येन शब्दयामि प्रार्थये । कै गै शब्दे ॥</p>
<h3 id="मनतर-242">मन्त्रः</h3>
<p>तत्त्वा॑ यामि॒ ब्रह्म॑णा॒ वन्द॑मान॒स्तदाशा᳚स्ते॒ यज॑मानो ह॒विर्भिः॑ ।<br>
अहे॑डमानो वरुणे॒ह बो॒द्ध्युरु॑शꣳस॒ मा न॒ आयु॒ᳶ प्रमो॑षीः ॥ (65)</p>
<h4 id="टक-240">टीका</h4>
<p>20तत्रैव याज्या - तत्त्वेति त्रिष्टुप् ॥ हे वरुण ब्रह्मणा मन्त्रेण त्वामेव वन्दमानः स्तुवन्नहं तत्तदर्थम् । चतुर्थ्या लुक् । तदर्थमेव त्वां यामि भजे । यद्वा - तदेव त्वां यामि याचे । छान्दसोन्त्यलोपः, परस्मैपदं च । यजमानोपि सर्वस्तदेवाशास्ते हविर्भिश्चरुपुरोडाशादिभिः हे उरुशंस महास्तुतिक त्वमपि तामस्मदीयां विज्ञापनां इह कर्माणि अहेडमानः अक्रुद्ध्यन् बोधि बुध्यस्व । पूर्ववद्विकरणस्य लुक्, &lsquo;हुझल्भ्यो हेर्धिः&rsquo;, &lsquo;वा छन्दसि&rsquo; इत्यपित्त्वादेव ङित्त्वाभावाद्गुणः, अन्त्यलोपश्छान्दसः । किम्पुनस्तत्प्रार्थनीयमित्याह - नः अस्माकं आयुर्दीप्तिमन्नं वा मा प्रमोषीः मा छेत्सीः तदर्थं विशं च रा[राष्ट्रं चा]वगमयेति भावः ॥</p>
<p>इति भट्टभास्करमिश्रविरचिते यजुवेर्दभाष्ये द्वितीये काण्डे प्रथमप्रपाठके एकादशोनुवाकः ॥</p>
<p>समाप्तश्च प्रपाठकः ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/1/">प्रपाठकः 1 </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: प्रपाठकः 1</li>
        
        <li>unicode_script: devanagari</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/saMskAra/issues/new" >
      प्रतिस्पन्दः
    </a>
    <div class="btn small border">
      Built on 2020 Aug 30 11:18:17 UTC. (<a href="http://google.com/search?q=11%3a18%3a17%20UTC to IST">IST</a>)</div>
    </div>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
