<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कारे विश्वासटिप्पणयः  | प्रपाठकः 6</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.72.0" />
    
    
      <META NAME="ROBOTS" CONTENT="INDEX, FOLLOW">
    

    <link href="/saMskAra/sangrahaH/taittirIyA/saMhitA/bhaTTa-bhAskara-bhAShyam/2/6/" rel="alternate" type="application/rss+xml" title="संस्कारे विश्वासटिप्पणयः" />
    <link href="/saMskAra/sangrahaH/taittirIyA/saMhitA/bhaTTa-bhAskara-bhAShyam/2/6/" rel="feed" type="application/rss+xml" title="संस्कारे विश्वासटिप्पणयः" />

    <meta property="og:title" content="प्रपाठकः 6" />
<meta property="og:description" content="तैत्तिरीयसंहितायां द्वितीयकाण्डे षष्ठः प्रश्नः ॥
अनुवाकः १ संयुक्तमन्त्रः स॒मिधो॑ यजति वस॒न्तमे॒वर्तू॒नामव॑ रुन्द्धे॒ तनू॒नपा॑तँय्यजति ग्री॒ष्ममे॒वाव॑ रुन्द्धे
मन्त्रः स॒मिधो॑ यजति।
व॒स॒न्तमे॒वर्तू॒नामव॑ रुन्द्धे ।
टीका 1अथ दार्शपूर्णमासिकमाध्वर्यवम् । समिधो यजति इत्यादयः षडनुवाकाः, प्राजापत्यं काण्डम् । तत्रादौ प्रयाजा विधीयन्ते । समिदादयः प्रयाजदेवता अग्निविशेषा आविष्टलिङ्गवचनाः । एषां च यागेन वसन्ताद्यृतुधर्मे प्रवृत्तिर्यथायथं भवति । वसन्ताद्यृतुधर्मप्रवर्तनेन लोकस्याधारा एते । एताश्च एतैः प्रीणयति । भावानां समिन्धयितारः समिधः । अग्नेरियं संज्ञा । वसन्ते हि भावाः समुज्ज्वला भवन्ति ।
मन्त्रः तनू॒नपा॑तँय्यजति ।" />
<meta property="og:type" content="article" />
<meta property="og:url" content="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/6/" />

<meta itemprop="name" content="प्रपाठकः 6">
<meta itemprop="description" content="तैत्तिरीयसंहितायां द्वितीयकाण्डे षष्ठः प्रश्नः ॥
अनुवाकः १ संयुक्तमन्त्रः स॒मिधो॑ यजति वस॒न्तमे॒वर्तू॒नामव॑ रुन्द्धे॒ तनू॒नपा॑तँय्यजति ग्री॒ष्ममे॒वाव॑ रुन्द्धे
मन्त्रः स॒मिधो॑ यजति।
व॒स॒न्तमे॒वर्तू॒नामव॑ रुन्द्धे ।
टीका 1अथ दार्शपूर्णमासिकमाध्वर्यवम् । समिधो यजति इत्यादयः षडनुवाकाः, प्राजापत्यं काण्डम् । तत्रादौ प्रयाजा विधीयन्ते । समिदादयः प्रयाजदेवता अग्निविशेषा आविष्टलिङ्गवचनाः । एषां च यागेन वसन्ताद्यृतुधर्मे प्रवृत्तिर्यथायथं भवति । वसन्ताद्यृतुधर्मप्रवर्तनेन लोकस्याधारा एते । एताश्च एतैः प्रीणयति । भावानां समिन्धयितारः समिधः । अग्नेरियं संज्ञा । वसन्ते हि भावाः समुज्ज्वला भवन्ति ।
मन्त्रः तनू॒नपा॑तँय्यजति ।">

<meta itemprop="wordCount" content="11071">



<meta itemprop="keywords" content="" /><meta name="twitter:card" content="summary"/>
<meta name="twitter:title" content="प्रपाठकः 6"/>
<meta name="twitter:description" content="तैत्तिरीयसंहितायां द्वितीयकाण्डे षष्ठः प्रश्नः ॥
अनुवाकः १ संयुक्तमन्त्रः स॒मिधो॑ यजति वस॒न्तमे॒वर्तू॒नामव॑ रुन्द्धे॒ तनू॒नपा॑तँय्यजति ग्री॒ष्ममे॒वाव॑ रुन्द्धे
मन्त्रः स॒मिधो॑ यजति।
व॒स॒न्तमे॒वर्तू॒नामव॑ रुन्द्धे ।
टीका 1अथ दार्शपूर्णमासिकमाध्वर्यवम् । समिधो यजति इत्यादयः षडनुवाकाः, प्राजापत्यं काण्डम् । तत्रादौ प्रयाजा विधीयन्ते । समिदादयः प्रयाजदेवता अग्निविशेषा आविष्टलिङ्गवचनाः । एषां च यागेन वसन्ताद्यृतुधर्मे प्रवृत्तिर्यथायथं भवति । वसन्ताद्यृतुधर्मप्रवर्तनेन लोकस्याधारा एते । एताश्च एतैः प्रीणयति । भावानां समिन्धयितारः समिधः । अग्नेरियं संज्ञा । वसन्ते हि भावाः समुज्ज्वला भवन्ति ।
मन्त्रः तनू॒नपा॑तँय्यजति ।"/>

      
    

    <script src="/saMskAra/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/saMskAra\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/saMskAra\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vvasuki\/saMskAra\/edit\/master\/content\/\u0022,\u0022mainSections\u0022:[\u0022mantrah\u0022],\u0022mainsections\u0022:[\u0022mantrah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022contents\u0022:[{\u0022url\u0022:\u0022recdir:\/\/mantraH\/\u0022}],\u0022title\u0022:\u0022मन्त्राः\u0022},{\u0022contents\u0022:[{\u0022url\u0022:\u0022recdir:\/\/kalpaH\/\u0022}],\u0022title\u0022:\u0022कल्पः\u0022},{\u0022contents\u0022:[{\u0022url\u0022:\u0022recdir:\/\/sangrahaH\/\u0022}],\u0022title\u0022:\u0022सङ्ग्रहः\u0022},{\u0022contents\u0022:[{\u0022url\u0022:\u0022recdir:\/\/bloodlines\/\u0022}],\u0022title\u0022:\u0022वंशाः\u0022},{\u0022contents\u0022:[{\u0022url\u0022:\u0022recdir:\/\/nyAya-vaisheShike\/\u0022}],\u0022title\u0022:\u0022न्यायशास्त्रम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022}],\u0022title\u0022:\u0022विषयान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022https:\/\/vvasuki.github.io\/\u0022}],\u0022title\u0022:\u0022भागाः\u0022},\u0022top_bar\u0022:[{\u0022title\u0022:\u0022म\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/mantraH\/\u0022},{\u0022title\u0022:\u0022स\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/sAma\/\u0022}]}");
    let autocompletePageUrl = "\/saMskAra\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/saMskAra\/sangrahaH\/taittirIyA\/saMhitA\/bhaTTa-bhAskara-bhAShyam\/2\/6\/".replace(basePath, "/");
    pageVars.pageParams = {};
    pageVars.pageSource = "sangrahaH\/taittirIyA\/saMhitA\/bhaTTa-bhAskara-bhAShyam\/2\/6.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/saMskAra/webpack_dist/main-bundle.js"></script>
    <script src="/saMskAra/webpack_dist/transliteration-bundle.js"></script>
    <script src="/saMskAra/non_webpack_js/disqus.js"></script>
    <script src="/saMskAra/webpack_dist/ui_lib-bundle.js"></script>
    <link rel="stylesheet" href="/saMskAra/css/fonts.css">
    <link rel="stylesheet" href="/saMskAra/css/@fortawesome/fontawesome-free/css/solid.min.css">
    

    <link rel="stylesheet" href="/saMskAra/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/6/" />
    <link rel="alternate" hreflang="sa-Deva" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/6/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/6/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/6/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/6/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/6/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/6/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/6/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/6/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/6/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/6/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/6/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/6/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/6/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/6/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/6/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/6/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/6/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/6/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/6/?transliteration_target=iast" />
    
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/saMskAra/" class="btn col border">
            <i class="fas fa-gopuram ">संस्कारे विश्वासटिप्पणयः <br/> प्रपाठकः 6</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <form action="/saMskAra/search">
            <input id="titleSearchInputBox" placeholder="शीर्षिकान्विष्यताम्" name="s"><i class="btn fas fa-search "></i>
          </form>
          <a href="/saMskAra/custom_site_search/"  class="btn btn-default">Full search</a>
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
        </div>
        <div class="row col  d-flex justify-content-center">
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
        <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="प्रपाठकः 6">प्रपाठकः 6</h1>
    
    <a id="editLink" class="btn btn-primary"  href="https://github.com/vvasuki/saMskAra/edit/master/content/sangrahaH/taittirIyA/saMhitA/bhaTTa-bhAskara-bhAShyam/2/6.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p>तैत्तिरीयसंहितायां द्वितीयकाण्डे षष्ठः प्रश्नः ॥</p>
<h2 id="अनवक-१">अनुवाकः १</h2>
<h3 id="सयकतमनतर">संयुक्तमन्त्रः</h3>
<p>स॒मिधो॑ यजति वस॒न्तमे॒वर्तू॒नामव॑ रुन्द्धे॒ तनू॒नपा॑तँय्यजति ग्री॒ष्ममे॒वाव॑ रुन्द्धे</p>
<h3 id="मनतर">मन्त्रः</h3>
<p>स॒मिधो॑ यजति।<br>
व॒स॒न्तमे॒वर्तू॒नामव॑ रुन्द्धे ।</p>
<h4 id="टक">टीका</h4>
<p>1अथ दार्शपूर्णमासिकमाध्वर्यवम् । समिधो यजति इत्यादयः षडनुवाकाः, प्राजापत्यं काण्डम् । तत्रादौ प्रयाजा विधीयन्ते । समिदादयः प्रयाजदेवता अग्निविशेषा आविष्टलिङ्गवचनाः । एषां च यागेन वसन्ताद्यृतुधर्मे प्रवृत्तिर्यथायथं भवति । वसन्ताद्यृतुधर्मप्रवर्तनेन लोकस्याधारा एते । एताश्च एतैः प्रीणयति । भावानां समिन्धयितारः समिधः । अग्नेरियं संज्ञा । वसन्ते हि भावाः समुज्ज्वला भवन्ति ।</p>
<h3 id="मनतर-1">मन्त्रः</h3>
<p>तनू॒नपा॑तँय्यजति ।<br>
ग्री॒ष्ममे॒वाव॑ रुन्द्धे ।</p>
<h4 id="टक-1">टीका</h4>
<p>तनूनामवयविनां न पातयिता प्रायशोऽवयवानां पातयिता तनूनपात् भावानां सङ्कोचयिता । ग्रीष्मे हि सर्वे भावाः सङ्कोचं व्रजन्ति ॥</p>
<h3 id="सयकतमनतर-1">संयुक्तमन्त्रः</h3>
<p>इ॒डो य॑जति व॒र्‌षा ए॒वाव॑ रुन्द्धे ब॒र्‌हिर्य॑जति श॒रद॑मे॒वाव॑ रुन्द्धे स्वाहाका॒रँय्य॑जति हेम॒न्तमे॒वाव॑ रुन्द्धे॒ तस्मा॒थ्स्वाहा॑कृता॒ हेम॑न्प॒शवोऽव॑ सीदन्ति</p>
<h3 id="मनतर-2">मन्त्रः</h3>
<p>इ॒डो य॑जति  ।<br>
व॒र्‌षा ए॒वाव॑ रुन्द्धे ।</p>
<h4 id="टक-2">टीका</h4>
<p>2इडः वृष्ट्या इषोऽन्नस्य उत्पादयित्र्यः । अन्त्यविकारश्छान्दसः । यद्वा - इडन्नम् । &lsquo;तत्करोति&rsquo; इति णिचि इष्ठवद्भावे टिलोपे क्विपि णिलोपः । वर्षासु हि सर्वसस्याभिवृद्धिः ।</p>
<h3 id="मनतर-3">मन्त्रः</h3>
<p>ब॒र्‌हिर्य॑जति ।<br>
श॒रद॑मे॒वाव॑ रुन्द्धे।<br>
स्वा॒हा॒का॒रँय्य॑जति।</p>
<h4 id="टक-3">टीका</h4>
<p>बृंहणाल्लोकस्य बर्हिः । शरदि हि सर्वैः सस्यैः लोकः समृद्धो भवति । स्वाहुतमिव दग्धं करोतीति स्वाहाकारो हिमाग्निः ।</p>
<h3 id="मनतर-4">मन्त्रः</h3>
<p>हे॒म॒न्तमे॒वाव॑ रुन्द्धे ।<br>
तस्मा॒थ्स्वाहा॑कृता॒ हेम॑न्प॒शवोऽव॑ सीदन्ति ।</p>
<h4 id="टक-4">टीका</h4>
<p>हेमन्ते हि सर्वं जगत् हिमाग्निना दग्धमिव भवति । तदेवाह - तस्मात्स्वाहाकारेण हिमाग्निना दग्धाः हेमन्ते पशवो द्विपादश्चतुष्पादश्चावसीदन्ति विनश्यन्ति । इयमपि स्तुत्यर्थमेव । ऋतुधर्मप्रवृत्तिः कीर्त्यते ॥</p>
<h3 id="सयकतमनतर-2">संयुक्तमन्त्रः</h3>
<p>उ॒षस॑ ए॒व दे॒वता॑ना॒मव॑ रुन्द्धे॒ तनू॒नपा॑तँय्यजति य॒ज्ञमे॒वाव॑ रुन्द्धे [1]  इ॒डो य॑जति प॒शूने॒वाव॑ रुन्द्धे ब॒र्‌हिर्य॑जति प्र॒जामे॒वाव॑ रुन्द्धे</p>
<h3 id="मनतर-5">मन्त्रः</h3>
<p>स॒मिधो॑ यजति ।</p>
<h4 id="टक-5">टीका</h4>
<p>3पुनरपि फलान्तरवत्तया प्रयाजाः स्तूयन्ते - उषस इति ॥</p>
<h3 id="मनतर-6">मन्त्रः</h3>
<p>उ॒षस॑ ए॒व दे॒वता॑ना॒मव॑ रुन्द्धे  ।</p>
<h4 id="टक-6">टीका</h4>
<p>समिद्धत्वान्वयाद्देवानां योग्या उषसः उदयान् लभन्ते ।</p>
<h3 id="मनतर-7">मन्त्रः</h3>
<p>तनू॒नपा॑तँय्यजति  ।<br>
य॒ज्ञमे॒वाव॑ रुन्द्धे  ।</p>
<h4 id="टक-7">टीका</h4>
<p>तनुमतां मनुष्याणामवनहेतोरग्निविशेषात् यज्ञलाभः ।</p>
<h3 id="मनतर-8">मन्त्रः</h3>
<p>इ॒डो य॑जति  ।<br>
प॒शूने॒वाव॑ रुन्द्धे  ।</p>
<h4 id="टक-8">टीका</h4>
<p>इडः पशव इति । पशुलाभहेतुरिडाभागः ।</p>
<h3 id="मनतर-9">मन्त्रः</h3>
<p>ब॒र्‌हिर्य॑जति  ।<br>
प्र॒जामे॒वाव॑ रुन्द्धे  ।</p>
<h4 id="टक-9">टीका</h4>
<p>बर्हिरिति । प्रजालाभहेतुर्बहिर्यागः ॥</p>
<h3 id="सयकतमनतर-3">संयुक्तमन्त्रः</h3>
<p>स॒मान॑यत उप॒भृत॒स्तेजो॒ वा आज्य॑म्प्र॒जा ब॒र्‌हिᳶ प्र॒जास्वे॒व तेजो॑ दधाति स्वाहाका॒रँय्य॑जति॒ वाच॑मे॒वाव॑ रुन्द्धे॒ दश॒ सम्प॑द्यन्ते॒ दशा᳚ख्षरा वि॒राड्वि॒राजै॒वान्नाद्य॒मव॑ रुन्द्धे</p>
<h3 id="मनतर-10">मन्त्रः</h3>
<p>स॒मान॑यत उप॒भृत॒स्तेजो॒ वा आज्य॑म् ।</p>
<h4 id="टक-10">टीका</h4>
<p>4समानयत इति ॥ त्रीन् प्रयाजानिष्ट्वा अर्धमौपभृतस्य जुह्वामानीय चतुर्थपञ्चमौ यजति । तेजो वा इति । पुनराज्याधानेन प्रजानां तेजस्समृद्धिः क्रियते ॥</p>
<h3 id="मनतर-11">मन्त्रः</h3>
<p>प्र॒जा ब॒र्‌हिᳶ प्र॒जास्वे॒व तेजो॑ दधाति  ।<br>
स्वा॒हा॒का॒रँय्य॑जति ।<br>
वाच॑मे॒वाव॑ रुन्द्धे ।</p>
<h4 id="टक-11">टीका</h4>
<p>5`स्वैव ते वागित्यब्रवीत्&rsquo; इति स्वाहाकारेण वागवरोधः ।</p>
<h3 id="मनतर-12">मन्त्रः</h3>
<p>दश॒ सम्प॑द्यन्ते ।<br>
दशा᳚ख्षरा वि॒राट् । <br>
वि॒राजै॒वान्नाद्य॒मव॑ रुन्द्धे ।</p>
<h4 id="टक-12">टीका</h4>
<p>दशेति एवंफलभेदेन प्रयाजानां द्विप्रकारत्वेन दशत्वमुपचर्यते । यद्वा - जुह्वां पञ्चगृहीतेन औपभृतस्यार्धं पञ्चगृहीतमानीयत इति दशग्रहणं जुह्वाः संपद्यते इति । तत्र दशत्वान्वयात् विराड्लक्षणान्नलाभः ॥</p>
<h3 id="सयकतमनतर-4">संयुक्तमन्त्रः</h3>
<p>स॒मिधो॑ यजति अ॒स्मिन्ने॒व लो॒के प्रति॑ तिष्ठति॒ तनू॒नपा॑तँय्यजति [2]  य॒ज्ञ ए॒वान्तरि॑ख्षे॒ प्रति॑ तिष्ठती॒डो य॑जति प॒शुष्वे॒व प्रति॑ तिष्ठति ब॒र्‌हिर्य॑जति॒ य ए॒व दे॑व॒याना॒ᳶ पन्था॑न॒स्तेष्वे॒व प्रति॑ तिष्ठति स्वाहाका॒रँय्य॑जति सुव॒र्ग ए॒व लो॒के प्रति॑ तिष्ठत्ये॒ताव॑न्तो॒ वै दे॑वलो॒कास्तेष्वे॒व य॑थापू॒र्वम्प्रति॑ तिष्ठति</p>
<h3 id="मनतर-13">मन्त्रः</h3>
<p>स॒मिधो॑ यजति ।<br>
अ॒स्मिन्ने॒व लो॒के प्रति॑ तिष्ठति ।<br>
तनू॒नपा॑तँय्यजति ।</p>
<h4 id="टक-13">टीका</h4>
<p>6इदानीं पञ्चविधायाः प्रतिष्ठाया हेतुत्वं प्रयाजानामाह - अस्मिन् इति ॥ प्रथमत्वात्प्रकाशितत्वाच्च अस्मिन् मनुष्यलोके प्रथमे प्रतिष्ठितो भवति ।</p>
<h3 id="मनतर-14">मन्त्रः</h3>
<p>य॒ज्ञ ए॒वान्तरि॑ख्षे॒ प्रति॑ तिष्ठति ।<br>
इ॒डो य॑जति ।<br>
प॒शुष्वे॒व प्रति॑ तिष्ठति ।</p>
<h4 id="टक-14">टीका</h4>
<p>यज्ञादिसर्वपरिस्पन्दाश्रयेऽन्तरीक्षे द्वितीयेन प्रतितिष्ठति । इड्यागेन पशुषु प्रतिष्ठां गन्ता ।</p>
<h3 id="मनतर-15">मन्त्रः</h3>
<p>ब॒र्‌हिर्य॑जति ।<br>
य ए॒व दे॑व॒याना॒ᳶ पन्था॑न॒स्तेष्वे॒व प्रति॑ तिष्ठति ।</p>
<h4 id="टक-15">टीका</h4>
<p>बर्हिषः बृंहकत्वात् सर्वदेवयानपथप्रतिष्ठाहेतुत्वम् ।</p>
<h3 id="मनतर-16">मन्त्रः</h3>
<p>स्वा॒हा॒का॒रँय्य॑जति ।<br>
सुव॒र्ग ए॒व लो॒के प्रति॑ तिष्ठति ।</p>
<h4 id="टक-16">टीका</h4>
<p>स्वाहुतत्वस्याग्न्यादितृप्तिहेतुत्वात् स्वाहाकारेण स्वर्गे प्रतितिष्ठति ।</p>
<h3 id="मनतर-17">मन्त्रः</h3>
<p>ए॒ताव॑न्तो॒ वै दे॑वलो॒कास्तेष्वे॒व य॑थापू॒र्वम्प्रति॑ तिष्ठति ।</p>
<h4 id="टक-17">टीका</h4>
<p>देवलोका इति । सुखहेतुत्वात् देवलोकत्वमेषाम् । यथापूर्वमिति । यथाक्रमं प्रयाजादिनां क्रमात् ॥</p>
<h3 id="सयकतमनतर-5">संयुक्तमन्त्रः</h3>
<p>देवासु॒रा ए॒षु लो॒केष्व॑स्पर्धन्त॒ ते दे॒वाᳶ प्र॑या॒जैरे॒भ्यो लो॒केभ्योऽसु॑रा॒न्प्राणु॑दन्त॒ तत्प्र॑या॒जाना᳚म् [3] प्र॒या॒ज॒त्वय्यँस्यै॒वँव्वि॒दुष॑ᳶ प्रया॒जा इ॒ज्यन्ते
े</p>
<h3 id="मनतर-18">मन्त्रः</h3>
<p>दे॒वा॒सु॒रा ए॒षु  लो॒केष्व॑स्पर्धन्त ।<br>
ते दे॒वाᳶ प्र॑या॒जैरे॒भ्यो लो॒केभ्योऽसु॑रा॒न्प्राणु॑दन्त ।<br>
तत्प्र॑या॒जाना᳚म् प्रयाज॒त्वम् ,<br>
यस्यै॒वँव्वि॒दुष॑ᳶ प्रया॒जा इ॒ज्यन्ते᳚ ।</p>
<h4 id="टक-18">टीका</h4>
<p>7देवासुरा इत्यादि ॥ प्रथमत इज्यन्ते इति प्रयाजाः भ्रातृव्यप्रणोदनफलाः । यद्वा - प्रस्थानादिवत् धात्वर्थनिवृत्तौ प्रशब्दः । प्रेज्यन्ते प्रवा बाध्यन्ते एभिरिति प्रयाजाः । &lsquo;प्रयाजानुयाजौ यज्ञाङ्गे&rsquo; इति कुत्वाभावः । थाथादिना उत्तरपदान्तोदात्तत्वम् ॥</p>
<h3 id="सयकतमनतर-6">संयुक्तमन्त्रः</h3>
<p>प्रैभ्यो लो॒केभ्यो॒ भ्रातृ॑व्यान्नुदतेऽभि॒क्राम॑ञ्जुहोत्य॒भिजि॑त्यै</p>
<h3 id="मनतर-19">मन्त्रः</h3>
<p>प्रैभ्यो लो॒केभ्यो॒ भ्रातृ॑व्यान्नुदते ।<br>
अ॒भि॒क्राम॑ञ्जहोत्य॒भिजि॑त्यै ।</p>
<h4 id="टक-19">टीका</h4>
<p>8अभिक्राममिति ॥ अभिक्रम्याभिक्रम्य आभिमुख्येनाक्रम्य ॥</p>
<h3 id="सयकतमनतर-7">संयुक्तमन्त्रः</h3>
<p>यो वै प्र॑या॒जाना᳚म्मिथु॒नँव्वेद॒ प्र प्र॒जया॑ प॒शुभि॑र्मिथु॒नैर्जा॑यते स॒मिधो॑ ब॒ह्वीरि॑व यजति॒ तनू॒नपा॑त॒मेक॑मिव मिथु॒नन्तदि॒डो ब॒ह्वीरि॑व यजति ब॒र्‌हिरेक॑मिव मिथु॒नन्तदे॒तद्वै प्र॑या॒जाना᳚म्मिथु॒नम्य ए॒वँव्वेद॒ प्र [4]  प्र॒जया॑ प॒शुभि॑र्मिथु॒नैर्जा॑यते</p>
<h3 id="मनतर-20">मन्त्रः</h3>
<p>यो वै प्र॑या॒जाना᳚म्मिथु॒नँव्वेद॑ ।<br>
प्र प्र॒जया॑ प॒शुभि॑र्मिथु॒नैर्जा॑यते ।<br>
स॒मिधो॑ ब॒ह्वीरि॑व यजति ।</p>
<p>तनू॒नपा॑त॒मेक॑मिव मिथु॒नम् ,</p>
<h4 id="टक-20">टीका</h4>
<p>9मिथुनमिति ॥ स्त्रीपुंसयोर्युगळम् ।</p>
<h3 id="मनतर-21">मन्त्रः</h3>
<p>तदि॒डो ब॒ह्वीरि॑व यजति ।   <br>
ब॒र्‌हिरेक॑मिव मिथु॒नम् ।<br>
तदे॒तद्वै प्र॑या॒जाना᳚म्मिथु॒नम्य ए॒वँव्वेद॑ ।<br>
प्र प्र॒जया॑ प॒शुभि॑र्मिथु॒नैर्जा॑यते ।</p>
<h4 id="टक-21">टीका</h4>
<p>बह्वीरिति । स्त्रीत्वं बहुलं चाविवक्षितम् । एकमिवेत्यत्रापि पुंस्त्वमेकत्वं च । लिङ्गवचनविशेषयोरग्नावपारमार्थ्यमिवशब्देन द्योत्यते । एवमिडाबर्हिषोर्वेदितव्यम् ॥</p>
<h3 id="सयकतमनतर-8">संयुक्तमन्त्रः</h3>
<p>दे॒वानाँ॒व्वा अनि॑ष्टा दे॒वता॒ आस॒न्नथासु॑रा य॒ज्ञम॑जिघाꣳस॒न्ते दे॒वा गा॑य॒त्रीँव्व्यौ॑ह॒न्पञ्चा॒ख्षरा॑णि प्रा॒चीना॑नि॒ त्रीणि॑ प्रती॒चीना॑नि॒ ततो॒ वर्म॑ य॒ज्ञायाभ॑व॒द्वर्म॒ यज॑मानाय</p>
<h3 id="मनतर-22">मन्त्रः</h3>
<p>दे॒वानाँ॒व्वा अनि॑ष्टा दे॒वता॒ आसन्न्॑ ।</p>
<h4 id="टक-22">टीका</h4>
<p>10देवानां इत्यादि ॥ पूर्वं देवानां यागेन प्रयाजदेवता अनिष्टा आसन् ।</p>
<h3 id="मनतर-23">मन्त्रः</h3>
<p>अथासु॑रा य॒ज्ञम॑जिघाꣳसन् ।</p>
<h4 id="टक-23">टीका</h4>
<p>अथ तादृशं यज्ञं असुरा हन्तुमैच्छन् ।</p>
<h3 id="मनतर-24">मन्त्रः</h3>
<p>ते दे॒वा गा॑य॒त्रीँव्व्यौ॑हन् ।</p>
<h4 id="टक-24">टीका</h4>
<p>अथ तत् ज्ञात्वा देवा गायत्रीं अष्टाक्षरां व्यौहन् व्यूहद्वयं कृतवन्तः ।</p>
<h3 id="मनतर-25">मन्त्रः</h3>
<p>पञ्चा॒ख्षरा॑णि प्रा॒चीना॑नि॒ त्रीणि॑ प्रती॒चीना॑नि ।</p>
<h4 id="टक-25">टीका</h4>
<p>पञ्चाक्षराणि यज्ञस्य प्राचीनानि पुरस्तात्स्थितान्येको व्यूहः । त्रीण्यक्षराणि प्रतीचीनानि पश्चात् स्थितान्यन्यो व्यूहः ।</p>
<h3 id="मनतर-26">मन्त्रः</h3>
<p>ततो॒ वर्म॑ य॒ज्ञायाभ॑व॒द्,  वर्म॒ यज॑मानाय +++(अभवत् )+++</p>
<h4 id="टक-26">टीका</h4>
<p>ततस्स तथा व्यूढाष्टाक्षरा गायत्री मध्यस्थस्य यज्ञस्य यजमानस्य च रक्षाकवचत्वेन सम्पन्ना ॥</p>
<h3 id="सयकतमनतर-9">संयुक्तमन्त्रः</h3>
<p>यत्प्र॑याजानूया॒जा इ॒ज्यन्ते॒ वर्मै॒व तद्य॒ज्ञाय॑ क्रियते॒ वर्म॒ यज॑मानाय॒ भ्रातृ॑व्याभिभूत्यै॒ तस्मा॒द्वरू॑थम्पु॒रस्ता॒द्वर्‌षी॑यᳶ प॒श्चाद्ध्रसी॑यः</p>
<h3 id="मनतर-27">मन्त्रः</h3>
<p>यत्प्र॑याजानूया॒जा  इ॒ज्यन्ते᳚ ।</p>
<p>वर्मै॒व तद्य॒ज्ञाय॑ क्रियते ।<br>
वर्म॒ यज॑मानाय॒ भ्रातृ॑व्याभिभूत्यै ।</p>
<h4 id="टक-27">टीका</h4>
<p>11यदित्यादि ॥ गतम् ।</p>
<h3 id="मनतर-28">मन्त्रः</h3>
<p>तस्मा॒द्वरू॑थम् वरू॑थम्पु॒रस्ता᳚त् ,<br>
वर्‌षी॑यᳶ प॒श्चाद्ध्रसी॑यः ।</p>
<h4 id="टक-28">टीका</h4>
<p>वरूथमिति । रक्षकं सेनाबलादिकं पुरस्ताद्वर्षीयः वृद्धतरः । &lsquo;प्रियस्थिर&rsquo; इत्यादिना वर्षादेशः । पश्चाद्ध्रसीयः ह्रस्वतरः । &lsquo;स्थूलदूर&rsquo; इत्यादिना यणादिलोपः ॥</p>
<h3 id="सयकतमनतर-10">संयुक्तमन्त्रः</h3>
<p>दे॒वा वै पु॒रा रख्षो᳚भ्यः [5]  इति॑ स्वाहाका॒रेण॑ प्रया॒जेषु॑ य॒ज्ञꣳ स॒ꣵ॒स्थाप्य॑मपश्य॒न्तꣵ स्वा॑हाका॒रेण॑ प्रया॒जेषु॒ सम॑स्थापय॒न्वि वा ए॒तद्य॒ज्ञञ्छि॑न्दन्ति॒ यथ्स्वा॑हाका॒रेण॑ प्रया॒जेषु॑ सꣵस्था॒पय॑न्ति प्रया॒जानि॒ष्ट्वा ह॒वीꣳष्य॒भि घा॑रयति य॒ज्ञस्य॒ सन्त॑त्या॒ अथो॑ ह॒विरे॒वाक॒रथो॑ यथापू॒र्वमुपै॑ति</p>
<h3 id="मनतर-29">मन्त्रः</h3>
<p>दे॒वा वै पु॒रा  रख्षो᳚भ्य॒ इति॑।<br>
स्वा॒हा॒का॒रेण॑ प्रया॒जेषु॑ य॒ज्ञꣳ स॒ꣵ॒स्थाप्य॑मपश्यन् ।</p>
<h4 id="टक-29">टीका</h4>
<p>12देवा वा इत्यादि ॥ हाविषोऽभिघारणविधिः । रक्षसां प्रवृत्तेः पुरैव यागः समाप्य इति मन्यमानाः देवाः प्रयाजेषु कृतेषु तदन्ते स्वाहाकारेण पञ्चमेन प्रयाजेन संस्थाप्यमपश्यन् इत्थमेव इदं कर्तव्यमिति निश्चितवन्तः । ततस्तदनुरूपमेव कृतवन्तः ।</p>
<p>ननु किं प्रयाजेभ्य ऊर्ध्वमेव लुप्तो देवानां यागः । न ब्रूमः प्रयाजान्तो याग इति, किंतु - स्वाहाकारेण सर्वो यज्ञो यथा सन्तिष्ठते । तादृशं प्रयोगं कृतवन्तो देवा इत्युच्यते ।</p>
<h3 id="मनतर-30">मन्त्रः</h3>
<p>तꣵ स्वा॑हाका॒रेण॑ प्रया॒जेषु॒ सम॑स्थापयन् ।</p>
<h4 id="टक-30">टीका</h4>
<p>स च प्रयाजानन्तरं स्वाहाकारेण विच्छिन्नं हविषामभिघारणम् ।</p>
<h3 id="मनतर-31">मन्त्रः</h3>
<p>वि वा ए॒तद्य॒ज्ञञ्छि॑न्दन्ति ।<br>
यथ्स्वा॑हाका॒रेण॑ प्रया॒जेषु॑ सꣵस्था॒पय॑न्ति ।<br>
प्रया॒जानि॒ष्ट्वा ह॒वीꣳष्य॒भि घा॑रयति य॒ज्ञस्य॒ सन्त॑त्यै ।</p>
<h4 id="टक-31">टीका</h4>
<p>तदेव प्रतिपादयति - वि वा एतदित्यादि । यदि प्रयाजान्तो यज्ञः संस्थाप्यते विच्छेद एवायं यज्ञस्य क्रियते न पुनस्सर्वोऽयं यज्ञस्संस्थाप्यते । तस्मात्प्रयाजानिष्ट्वाऽनुपूर्वं हवींष्यभिघारयति । यज्ञस्याविच्छेदाय देवा अपि तथाऽकुर्वन्निति ।</p>
<h3 id="मनतर-32">मन्त्रः</h3>
<p>अथो॑ ह॒विरे॒वाकः॑ ।</p>
<h4 id="टक-32">टीका</h4>
<p>अथो अपिच हविष्ट्वमेव हविषामनेनाभिघारणेनाकः करोति । छान्दसे लुङि &lsquo;मन्त्रे घस&rsquo; इत्यादिना&rsquo; च्लेर्लुक् ।</p>
<h3 id="मनतर-33">मन्त्रः</h3>
<p>अथो॑ यथापू॒र्वमुपै॑ति ।</p>
<h4 id="टक-33">टीका</h4>
<p>अथो अपिच यथापूर्वं अनुक्रमेण पदार्थानुपैति । इदं कृतमिदं कृतमिदानीं कर्तव्यमिति बुद्ध्या उपसंप्राप्नोति ॥</p>
<h3 id="सयकतमनतर-11">संयुक्तमन्त्रः</h3>
<p>पि॒ता वै प्र॑या॒जाᳶ प्र॒जानू॑या॒जा यत्प्र॑या॒जानि॒ष्ट्वा ह॒वीꣳष्य॑भिघा॒रय॑ति पि॒तैव तत्पु॒त्रेण॒ साधा॑रणम् [6] कुरुते</p>
<h3 id="मनतर-34">मन्त्रः</h3>
<p>पि॒ता वै प्र॑या॒जाᳶ, प्र॒जानू॑या॒जाः , <br>
यत्प्र॑या॒जानि॒ष्ट्वा ह॒वीꣳष्य॑भिघा॒रय॑ति .. ,<br>
पि॒तैव तत्पु॒त्रेण॒ साधा॑रणम् कुरुते ।</p>
<h4 id="टक-34">टीका</h4>
<p>13पिता वा इत्यादि ॥ पूर्वमुत्पन्नत्वात्प्राधान्याच्च पितृस्थानीयाः प्रयाजाः । विपर्ययात्प्रजास्थानीया अनूयाजाः । अस्मात् प्रयाजशेषेण हविषामभिघारणेन पिता स्वयमेवात्मीयं धनं पुत्रेण साधारणं कुरुते । सह ध्रियत इति साधारणम् । &lsquo;आग्नीध्रसाधारणादञ् वक्तव्यः&rsquo; इति अञ् प्रत्ययः ॥</p>
<h3 id="सयकतमनतर-12">संयुक्तमन्त्रः</h3>
<p>तस्मा॑दाहु॒र्यश्चै॒वँव्वेद॒ यश्च॒ न क॒था पु॒त्रस्य॒ केव॑लङ्क॒था साधा॑रणम्पि॒तुरिति</p>
<h3 id="मनतर-35">मन्त्रः</h3>
<p>तस्मा॑दाहु॒र्यश्चै॒वँव्वेद॑ ।<br>
यश्च॒ न क॒था पु॒त्रस्य॒ केव॑लङ्क॒था साधा॑रणम्पि॒तुरिति॑ ।</p>
<h4 id="टक-35">टीका</h4>
<p>11तस्मादित्यादि ॥ यश्चैवं वेदार्थं वेद जानाति ते सर्वेऽपि कथा केन हेतुना पुत्रस्य स्वं केवलं पुत्रस्यैव स्वम्, कथा च पितुः स्वं साधारणं पुत्रस्यापि स्वमिति जिज्ञासवो वक्तारो भवन्ति । एवं विद्वांस्तु हेतुमत्र जानातीति भावः । &lsquo;था हेतौ च&rsquo; इति थाप्रत्ययः । श्लोकार्धमिदं पुरातनं ब्राह्मणदर्शितम् । अन्यार्थस्यानूयाजशेषस्याभावात् पुत्रधनस्यासाधारण्यम् ॥</p>
<h3 id="सयकतमनतर-13">संयुक्तमन्त्रः</h3>
<p>अस्क॑न्नमे॒व तद्यत्प्र॑या॒जेष्वि॒ष्टेषु॒ स्कन्द॑ति गाय॒त्र्ये॑व तेन॒ गर्भ॑न्धत्ते॒ सा प्र॒जाम्प॒शून्‌यज॑मानाय॒ प्र ज॑नयति ॥ [7]</p>
<h3 id="मनतर-36">मन्त्रः</h3>
<p>अस्क॑न्नमे॒व तद्यत्प्र॑या॒जेष्वि॒ष्टेषु॒ स्कन्द॑ति ।</p>
<h4 id="टक-36">टीका</h4>
<p>15किं चेत्याह - अस्कन्नमित्यादि ॥ प्रथमत एव इष्टप्रायत्वात् । तस्मात् प्रयाजाः कार्या इति ।</p>
<h3 id="मनतर-37">मन्त्रः</h3>
<p>गाय॒त्र्ये॑व तेन॒ गर्भ॑न्धत्ते ।</p>
<h4 id="टक-37">टीका</h4>
<p>अपिचेत्याह – गायत्र्येवेत्यादि । प्रयाजानूयाजात्मकेन यागाष्टकेनाष्टाक्षरा गायत्री गर्भं धत्ते ।</p>
<h3 id="मनतर-38">मन्त्रः</h3>
<p>सा प्र॒जाम्प॒शून्‌यज॑मानाय॒ प्र ज॑नयति ॥</p>
<h4 id="टक-38">टीका</h4>
<p>सा कालेन यजमानाय प्रजां पुत्रादिकां पशूंश्च गवादीन् यजमानाय प्रजनयति । प्रसूते । तस्मात् प्रयाजा अनूयाजाश्च कर्तव्या इति ॥</p>
<p>इति द्वितीये षष्ठे प्रथमोऽनुवाकः ॥</p>
<h2 id="अनवक-२">अनुवाकः २</h2>
<h3 id="सयकतमनतर-14">संयुक्तमन्त्रः</h3>
<p>चख्षु॑षी॒ वा ए॒ते य॒ज्ञस्य॒ यदाज्य॑भागौ॒ यदाज्य॑भागौ॒ यज॑ति॒ चख्षु॑षी ए॒व तद्य॒ज्ञस्य॒ प्रति॑ दधाति पूर्वा॒र्धे जु॑होति</p>
<h3 id="मनतर-39">मन्त्रः</h3>
<p>चख्षु॑षी॒ वा ए॒ते य॒ज्ञस्य॒ यदाज्य॑भागौ ।<br>
यदाज्य॑भागौ॒ यज॑ति ।<br>
चख्षु॑षी ए॒व तद्य॒ज्ञस्य॒ प्रति॑ दधाति ।<br>
पू॒र्वा॒र्धे जु॑होति ।</p>
<h4 id="टक-39">टीका</h4>
<p>1&rsquo;चक्षुषी वा इत्यादि ॥ आज्यभागयोर्विधिः । आज्यं भागं ययोः तावाज्यभागौ अग्नीषोमीयौ तयोश्चक्षुस्स्थानीययोः यागेन यज्ञस्य चक्षुषी प्रतिदधाति । प्रतिमुखं स्थापयति ॥</p>
<h3 id="सयकतमनतर-15">संयुक्तमन्त्रः</h3>
<p>तस्मा᳚त्पूर्वा॒र्धे चख्षु॑षी प्र॒बाहु॑ग्जुहोति॒ तस्मा᳚त्प्र॒बाहु॒क्चख्षु॑षी</p>
<h3 id="मनतर-40">मन्त्रः</h3>
<p>तस्मा᳚त्पूर्वा॒र्धे चख्षु॑षी प्र॒बाहु॑ग्जुहोति ।</p>
<p>तस्मा᳚त्प्र॒बाहु॒क्चख्षु॑षी ।</p>
<h4 id="टक-40">टीका</h4>
<p>2प्रबाहुगिति ॥ देशतः प्रमाणतश्च ते सममित्यर्थः ॥</p>
<h3 id="सयकतमनतर-16">संयुक्तमन्त्रः</h3>
<p>देवलो॒कँव्वा अ॒ग्निना॒ यज॑मा॒नोऽनु॑ पश्यति पितृलो॒कꣳ सोमे॑नोत्तरा॒र्धे᳚ऽग्नये॑ जुहोति दख्षिणा॒र्धे सोमा॑यै॒वमि॑व॒ हीमौ लो॒काव॒नयो᳚र्लो॒कयो॒रनु॑ख्यात्यै॒</p>
<h3 id="मनतर-41">मन्त्रः</h3>
<p>दे॒व॒लो॒कँव्वा अ॒ग्निना॒ यज॑मा॒नोऽनु॑ पश्यति ।<br>
पि॒तृ॒लो॒कꣳ सोमे॑नोत्तरा॒र्धे᳚ऽग्नये॑ जुहोति ।<br>
द॒ख्षि॒णा॒र्धे सोमा॑यै॒वमि॑व॒ हीमौ  लो॒काव॒नयो᳚र्लो॒कयो॒रनु॑ख्यात्यै ।</p>
<h4 id="टक-41">टीका</h4>
<p>3देवलोकं वा इत्यादि ॥ गतम् । अनुक्रमेण ख्यानमनुख्यातिः । &lsquo;तादौ च&rsquo; इति गतेः प्रकृति स्वरत्वम् ॥</p>
<h3 id="सयकतमनतर-17">संयुक्तमन्त्रः</h3>
<p>राजा॑नौ॒ वा ए॒तौ दे॒वता॑नाम् [8]<br>
यद॒ग्नीषोमा॑वन्त॒रा दे॒वता॑ इज्येते दे॒वता॑नाँ॒व्विधृ॑त्यै॒ तस्मा॒द्राज्ञा॑ मनु॒ष्या॑ विधृ॑ताः</p>
<h3 id="मनतर-42">मन्त्रः</h3>
<p>राजा॑नौ॒ वा ए॒तौ दे॒वता॑नाम् ।</p>
<p>यद॒ग्नीषोमा॑वन्त॒रा दे॒वता॑ इज्येते  दे॒वता॑नाँ॒व्विधृ॑त्यै ।</p>
<p>तस्मा॒द्राज्ञा॑ मनु॒ष्या॑ विधृ॑ताः ।</p>
<h4 id="टक-42">टीका</h4>
<p>4राजानावित्यादि ॥ देवानां मध्ये राजनशीलौ । अन्तरेति । देवानां मध्ये इज्येते । &lsquo;अन्तरान्तरेण&rsquo; इति द्वितीया । प्रयाजप्रधानदेवतापेक्षमन्तरात्वमेतयोः ॥</p>
<h3 id="सयकतमनतर-18">संयुक्तमन्त्रः</h3>
<p>ब्रह्मवा॒दिनो॑ वदन्ति॒ किन्तद्य॒ज्ञे यज॑मानᳵ कुरुते॒ येना॒न्यतो॑दतश्च प॒शून्दा॒धारो॑भ॒यतो॑दत॒श्चेत्यृच॑म॒नूच्याज्य॑भागस्य जुषा॒णेन॑ यजति॒ तेना॒न्यतो॑दतो दाधा॒रर्च॑म॒नूच्य॑ ह॒विष॑ ऋ॒चा य॑जति॒ तेनो॑भ॒यतो॑दतो दाधार</p>
<h3 id="मनतर-43">मन्त्रः</h3>
<p>ब्र॒ह्म॒वा॒दिनो॑ वदन्ति । <br>
किन्तद्य॒ज्ञे यज॑मानᳵ कुरुते ।</p>
<h4 id="टक-43">टीका</h4>
<p>5ब्रह्मवादिन इत्यादि ॥ अन्यतरपार्श्वस्थदन्ता अश्वादयः । &lsquo;छन्दसि च&rsquo; इति दतृभावः । &lsquo;दाधार इति छान्दसो लिट्, तुजादित्वादभ्यासस्य दीर्घत्वम् ।</p>
<h3 id="मनतर-44">मन्त्रः</h3>
<p>येना॒न्यतो॑दतश्च प॒शून्दा॒धारो॑भ॒यतो॑दत॒श्चेत्यृच॑म॒नूच्याज्य॑भागस्य जुषा॒णेन॑ यजति ।</p>
<h4 id="टक-44">टीका</h4>
<p>ऋचमिति । &lsquo;अग्निर्वृत्राणि&rsquo; इत्यादिकां पुरोऽनुवाक्याम् ।
जुषाणेनेति । &lsquo;जुषाणो अग्निराज्यस्य&rsquo; इत्यादियजुषा याज्यया ।</p>
<h3 id="मनतर-45">मन्त्रः</h3>
<p>तेना॒न्यतो॑दतो दाधा॒रर्च॑म॒नूच्य॑ ह॒विष॑ ऋ॒चा य॑जति । <br>
तेनो॑भ॒यतो॑दतो दाधार ।</p>
<h4 id="टक-45">टीका</h4>
<p>ऋचमिति । &lsquo;अग्निर्मूर्धा&rsquo; इत्यादिकां पुरोऽनुवाक्याम् । ऋचेति । &lsquo;भुवो यज्ञस्य&rsquo; इत्यादिकया याज्यया ॥</p>
<h3 id="सयकतमनतर-19">संयुक्तमन्त्रः</h3>
<p>मूर्ध॒न्वती॑ पुरोनुवा॒क्या॑ भवति मू॒र्धान॑मे॒वैनꣳ॑ समा॒नाना᳚ङ्करोति [9]</p>
<h3 id="मनतर-46">मन्त्रः</h3>
<p>मू॒र्ध॒न्वती॑ पुरोनुवा॒क्या॑ भवति ।<br>
मू॒र्धान॑मे॒वैनꣳ॑ समा॒नाना᳚ङ्करोति ।</p>
<h4 id="टक-46">टीका</h4>
<p>6मूर्धन्वतीति ॥ मूर्धशब्दयुक्ता पुरो ऋक् । &lsquo;ह्रस्वनुड्भ्याम्&rsquo; इति मतुप उदात्तत्वम् ॥</p>
<h3 id="सयकतमनतर-20">संयुक्तमन्त्रः</h3>
<p>नि॒युत्व॑त्या यजति॒ भ्रातृ॑व्यस्यै॒व प॒शून्नि यु॑वते</p>
<h3 id="मनतर-47">मन्त्रः</h3>
<p>नि॒युत्व॑त्या यजति ।</p>
<h4 id="टक-47">टीका</h4>
<p>7नियुत्वत्येति ॥ नियुच्छब्दवत्या । &lsquo;तसौ मत्वर्थे&rsquo; इति भत्वम् ।</p>
<h3 id="मनतर-48">मन्त्रः</h3>
<p>भ्रातृ॑व्यस्यै॒व प॒शून्नि यु॑वते ।</p>
<h4 id="टक-48">टीका</h4>
<p>नियुवत इति । भ्रातृव्यं नितरां पृथक्करोति । यौतेः व्यत्ययेन शः, आत्मने पदं च ॥</p>
<h3 id="सयकतमनतर-21">संयुक्तमन्त्रः</h3>
<p>के॒शिनꣳ॑ ह दा॒र्भ्यङ्के॒शी सात्य॑कामिरुवाच स॒प्तप॑दान्ते॒ शक्व॑री॒ꣳ॒ श्वो य॒ज्ञे प्र॑यो॒क्तासे॒ यस्यै॑ वी॒र्ये॑ण॒ प्र जा॒तान्भ्रातृ॑व्यान्नु॒दते॒ प्रति॑ जनि॒ष्यमा॑णा॒न्‌यस्यै॑ वी॒र्ये॑णो॒भयो᳚र्लो॒कयो॒र्ज्योति॑र्ध॒त्ते यस्यै॑ वी॒र्ये॑ण पूर्वा॒र्धेना॑न॒ड्वान्भु॒नक्ति॑ जघना॒र्धेन॑ धे॒नुरिति॑</p>
<h3 id="मनतर-49">मन्त्रः</h3>
<p>के॒शिनꣳ॑ ह दा॒र्भ्यङ्के॒शी सात्य॑कामिरुवाच ।</p>
<p>स॒प्तप॑दान्ते॒ शक्व॑री॒ꣳ॒ श्वो य॒ज्ञे प्र॑यो॒क्तासे ।</p>
<p>यस्यै॑ वी॒र्ये॑ण॒ प्र जा॒तान्भ्रातृ॑व्यान्नु॒दते ।</p>
<h4 id="टक-49">टीका</h4>
<p>8केशिनमित्यादि ॥ दर्भस्यापत्यं केशिनामानं सत्यकामस्यापत्यं केशिनामा उवाच । दर्भशब्दात् गर्गादियञ उदात्तनिवृत्तिस्वरेण उदात्तत्वम् । सप्तपदामिति । त्रिपदा पुरोऽनुवाक्या चतुष्पदा याज्या त्रिष्टुप् । अनयोः समष्टिः सप्तपदा । शक्वरीं सर्वार्थसाधनभूतां वक्ष्यमाणवीर्यवतीं तव यज्ञे श्वः प्रयोक्तासे । तथा महावीर्या सा ज्ञातव्येति विषेशमभिधित्सुः सात्यकामिरुवाचेति । &lsquo;न लुट्&rsquo; इति निघाताभावः ।</p>
<h3 id="मनतर-50">मन्त्रः</h3>
<p>प्रति॑ जनि॒ष्यमा॑णा॒न्‌ यस्यै॑ वी॒र्ये॑णो॒भयो᳚र्लो॒कयो॒र्ज्योति॑र्ध॒त्ते।</p>
<h4 id="टक-50">टीका</h4>
<p>वीर्यफलानि स्वयमेव इदानीं दर्शयति - यस्या इत्यादि । पुरोनुवाक्या प्राथम्याज्जातानां शत्रूणां प्रतिनोदः उत्पत्तिनिरोधः ।</p>
<h3 id="मनतर-51">मन्त्रः</h3>
<p>यस्यै॑ वी॒र्ये॑ण पूर्वा॒र्धेना॑न॒ड्वान्भु॒नक्ति॑।</p>
<h4 id="टक-51">टीका</h4>
<p>उभयोरिति । अस्मिश्चामुष्मिंश्च पूर्वोर्त्तरभावादुभयोः ।</p>
<h3 id="मनतर-52">मन्त्रः</h3>
<p>ज॒घ॒ना॒र्धेन॑ धे॒नुरिति॑ ।</p>
<h4 id="टक-52">टीका</h4>
<p>पूर्वार्धेनेति । अनड्वान् वाहनादिना पूर्वार्धेन प्रजाः भुनक्ति रक्षति । धेनुः क्षीरस्रवणादिना जघनार्धेन प्रजाः भुनक्ति । पूर्वोत्तरत्वात् अनयोः ॥</p>
<h3 id="सयकतमनतर-22">संयुक्तमन्त्रः</h3>
<p>पु॒रस्ता᳚ल्लख्ष्मा पुरोनुवा॒क्या॑ भवति जा॒ताने॒व भ्रातृ॑व्या॒न्प्र णु॑दत उ॒परि॑ष्टाल्लख्ष्मा [10]<br>
या॒ज्या॑ जनि॒ष्यमा॑णाने॒व प्रति॑ नुदते पु॒रस्ता᳚ल्लख्ष्मा पुरोनुवा॒क्या॑ भवत्य॒स्मिन्ने॒व लो॒के ज्योति॑र्धत्त उ॒परि॑ष्टाल्लख्ष्मा या॒ज्या॑मुष्मि॑न्ने॒व लो॒के ज्योति॑र्धत्ते॒</p>
<h3 id="मनतर-53">मन्त्रः</h3>
<p>पु॒रस्ता᳚ल्लख्ष्मा पुरोनुवा॒क्या॑ भवति ।<br>
जा॒ताने॒व भ्रातृ॑व्या॒न्प्र णु॑दते ।<br>
उ॒परि॑ष्टाल्लख्ष्मा
या॒ज्या॑ जनि॒ष्यमा॑णाने॒व प्रति॑ नुदते ।</p>
<p>पु॒रस्ता᳚ल्लख्ष्मा पुरोनुवा॒क्या॑ भवति ।</p>
<p>अ॒स्मिन्ने॒व लो॒के ज्योति॑र्धत्ते ।<br>
उ॒परि॑ष्टाल्लख्ष्मा या॒ज्या॑मुष्मि॑न्ने॒व लो॒के ज्योति॑र्धत्ते ।</p>
<h4 id="टक-53">टीका</h4>
<p>9अथेदानीं स्वयमेव वीर्यविशेषमनयोर्दर्शयितुमाह - पुरस्ताल्लक्ष्मेति ॥ लक्षणं यष्टव्यदेवतानामधेयम् । पूर्वस्मिन्नर्धर्चे लक्ष्म यस्यास्सा तथोक्ता । यथा - &lsquo;अग्निर्मूर्धा&rsquo; इत्यादि । उत्तरस्मिन्नर्धर्चे लक्ष्मवती उपरिष्टाल्लक्ष्मा यथा - &lsquo;जिह्वामग्ने चकृषे&rsquo; इति । उभयत्रापि &lsquo;मनः&rsquo; इति ङीप्प्रतिषेधः । गतमन्यत् ॥</p>
<h3 id="सयकतमनतर-23">संयुक्तमन्त्रः</h3>
<p>ज्योति॑ष्मन्तावस्मा इ॒मौ लो॒कौ भ॑वतो॒ य ए॒वँव्वेद॑ पु॒रस्ता᳚ल्लख्ष्मा पुरोनुवा॒क्या॑ भवति॒ तस्मा᳚त्पूर्व॒र्धेना॑न॒ड्वान्भु॑नक्त्यु॒परि॑ष्टाल्लख्ष्मा या॒ज्या॑ तस्मा᳚ज्जघना॒र्धेन॑ धे॒नुर्य ए॒वँव्वेद॑ भु॒ङ्क्त ए॑नमे॒तौ</p>
<h3 id="मनतर-54">मन्त्रः</h3>
<p>ज्योति॑ष्मन्तावस्मा इ॒मौ लो॒कौ भ॑वतः ।</p>
<p>य ए॒वँव्वेद॑ ।<br>
पु॒रस्ता᳚ल्लख्ष्मा पुरोनुवा॒क्या॑ भवति ।<br>
तस्मा᳚त्पूर्व॒र्धेना॑न॒ड्वान्भु॑नक्ति ।<br>
उ॒परि॑ष्टाल्लख्ष्मा या॒ज्या॑ ।</p>
<h4 id="टक-54">टीका</h4>
<p>10अस्मा इति ॥ यजमानार्थं य एवं वेद तस्मै च इमौ लोकौ ज्योतिष्मन्तौ भवतः ।</p>
<h3 id="मनतर-55">मन्त्रः</h3>
<p>तस्मा᳚ज्जघना॒र्धेन॑ धे॒नुर्य ए॒वँव्वेद॑ भु॒ङ्क्ते ।</p>
<h4 id="टक-55">टीका</h4>
<p>भुङ्क्त इति । एवं वेदितारमेतौ अनड्वान् धेनुश्च भुङ्क्तः । यथायथं संरक्षतः ।</p>
<h3 id="मनतर-56">मन्त्रः</h3>
<p>ए॑नमे॒तौ ।</p>
<h4 id="टक-56">टीका</h4>
<p>एष च एषा च एतौ । &lsquo;पूमान् स्त्रिया&rsquo; इति पुंसश्शेषः ॥</p>
<h3 id="सयकतमनतर-24">संयुक्तमन्त्रः</h3>
<p>वज्र॒ आज्यँ॒व्वज्र॒ आज्य॑भागौ [11]  वज्रो॑ वषट्का॒रस्त्रि॒वृत॑मे॒व वज्रꣳ॑ स॒म्भृत्य॒ भ्रातृ॑व्याय॒ प्र ह॑र॒त्यछ॑म्बट्कारमप॒गूर्य॒ वष॑ट्करोति॒ स्तृत्यै॑ गाय॒त्री पु॑रोनुवा॒क्या॑ भवति त्रि॒ष्टुग्या॒ज्या᳚</p>
<h3 id="मनतर-57">मन्त्रः</h3>
<p>वज्र॒ आज्यँ॒ , वज्र॒ आज्य॑भागौ ,वज्रो॑ वषट्का॒रस्,  त्रि॒वृत॑मे॒व वज्रꣳ॑ स॒म्भृत्य॒ भ्रातृ॑व्याय॒ प्र ह॑रति ।</p>
<p>अछ॑म्बट्कारमप॒गूर्य॒ वष॑ट्करोति॒ स्तृत्यै॑ ।</p>
<p>गा॒य॒त्री पु॑रोनुवा॒क्या॑ भवति त्रि॒ष्टुग्या॒ज्या᳚ ।</p>
<h4 id="टक-57">टीका</h4>
<p>11वज्र आज्यमित्यादि ॥ त्रिगुणेनैव वज्रेण भ्रातृव्यस्य रक्षःप्रभृतेः प्रहरणं यज्ञस्याछम्बट्कारायानार्तत्वाय भवति । &lsquo;ये यजामहे&rsquo; इत्यपगूरणयुक्तो वषट्कारश्च भ्रातृव्याणां स्तृत्यै छादनाय विनाशाय भवति । ह्रस्वान्तं धात्वन्तरं द्रष्टव्यम् ॥</p>
<h3 id="सयकतमनतर-25">संयुक्तमन्त्रः</h3>
<p>ब्रह्म॑न्ने॒व ख्ष॒त्रम॒न्वार॑म्भयति॒ तस्मा᳚द्ब्राह्म॒णो मुख्यो॒ मुख्यो॑ भवति॒ य ए॒वँव्वेद॒</p>
<h3 id="मनतर-58">मन्त्रः</h3>
<p>ब्रह्म॑न्ने॒व ख्ष॒त्रम॒न्वार॑म्भयति ।<br>
तस्मा᳚द्ब्राह्म॒णो मुख्यो॒ मुख्यो॑ भवति ।<br>
य ए॒वँव्वेद॑ ।</p>
<h4 id="टक-58">टीका</h4>
<p>12ब्रह्मन्नेवेति ॥ गायत्र्याः प्राथम्यात्रिष्टुभश्च चरमभावात् गायत्रत्रिष्टुभयोर्ब्रह्मक्षत्रयोः प्राधान्यं गुणभावं च करोति । एवं वेदिता च मुख्यो भवति ॥</p>
<h3 id="सयकतमनतर-26">संयुक्तमन्त्रः</h3>
<p>प्रैवैन॑म्पुरोनुवा॒क्य॑याह॒ प्र ण॑यति या॒ज्य॑या ग॒मय॑ति</p>
<h3 id="मनतर-59">मन्त्रः</h3>
<p>प्रैवैन॑म्पुरोनुवा॒क्य॑याह॒ प्र ण॑यति ।</p>
<h4 id="टक-59">टीका</h4>
<p>13प्रैवैनमित्यादि ॥ एनं यजमानं पुरोनुवाक्यया प्राह - हविर्व्याजेन यजमानमेव प्रकृष्टं करोति ब्रवीति याज्यया एनं प्रणयति प्रकृष्टफलं प्रापयितुं नयति ।</p>
<h3 id="मनतर-60">मन्त्रः</h3>
<p>या॒ज्य॑या ग॒मय॑ति ।</p>
<h4 id="टक-60">टीका</h4>
<p>वषट्कारेण तत्फलं गमयति प्रापयतीति ॥</p>
<h3 id="सयकतमनतर-27">संयुक्तमन्त्रः</h3>
<p>वषट्का॒रेणैवैन॑म्पुरोनुवा॒क्य॑या दत्ते॒ प्र य॑च्छति या॒ज्य॑या॒ प्रति॑ [12] व॒ष॒ट्का॒रेण॑ स्थापयति</p>
<h3 id="मनतर-61">मन्त्रः</h3>
<p>व॒ष॒ट्का॒रेणैवैन॑म्पुरोनुवा॒क्य॑या दत्ते॒, प्र य॑च्छति ।</p>
<h4 id="टक-61">टीका</h4>
<p>14अथान्यथा रूपयति ऐवैनमिति ॥ पुरोनुवाक्यया एनमादत्ते देवेषु स्थापयितुं गृह्णाति ।</p>
<h3 id="मनतर-62">मन्त्रः</h3>
<p>या॒ज्य॑या॒ प्रति॑ व॒ष॒ट्का॒रेण॑ स्थापयति ।</p>
<h4 id="टक-62">टीका</h4>
<p>याज्यया देवेभ्यः प्रयच्छति । वषट्कारेण देवेषु स्थापयतीति ॥</p>
<h3 id="सयकतमनतर-28">संयुक्तमन्त्रः</h3>
<p>त्रि॒पदा॑ पुरोनुवा॒क्या॑ भवति॒ त्रय॑ इ॒मे लो॒का ए॒ष्वे॑व लो॒केषु॒ प्रति॑ तिष्ठति॒ चतु॑ष्पदा या॒ज्या॑ चतु॑ष्पद ए॒व प॒शूनव॑ रुन्द्धे द्व्यख्ष॒रो व॑षट्का॒रो द्वि॒पाद्यज॑मानᳶ प॒शुष्वे॒वोपरि॑ष्टा॒त्प्रति॑ तिष्ठति गाय॒त्री पु॑रोनुवा॒क्या॑ भवति त्रि॒ष्टुग्या॒ज्यै॑षा वै स॒प्तप॑दा॒ शक्व॑री</p>
<h3 id="मनतर-63">मन्त्रः</h3>
<p>त्रि॒पदा॑ पुरोनुवा॒क्या॑ भवति ।<br>
त्रय॑ इ॒मे लो॒का ए॒ष्वे॑व लो॒केषु॒ प्रति॑ तिष्ठति ।<br>
चतु॑ष्पदा या॒ज्या॑ चतु॑ष्पद ए॒व प॒शूनव॑ रुन्द्धे ।<br>
द्व्य॒ख्ष॒रो व॑षट्का॒रो द्वि॒पाद्यज॑मानᳶ प॒शुष्वे॒वोपरि॑ष्टा॒त् प्रति॑ तिष्ठति ।<br>
गा॒य॒त्री पु॑रोनुवा॒क्या॑ भवति ।<br>
त्रि॒ष्टुग्या॒ज्या᳚ ।<br>
ए॒षा वै स॒प्तप॑दा॒ शक्व॑री ।</p>
<h4 id="टक-63">टीका</h4>
<p>15यथे[त्रिपदे]त्यादि ॥ गतम् ॥</p>
<h3 id="सयकतमनतर-29">संयुक्तमन्त्रः</h3>
<p>यद्वा ए॒तया॑ दे॒वा अशि॑ख्ष॒न्तद॑शक्नुव॒न्‌य ए॒वँव्वेद॑ श॒क्नोत्ये॒व यच्छिख्ष॑ति ॥ [13]</p>
<h3 id="मनतर-64">मन्त्रः</h3>
<p>यद्वा ए॒तया॑ दे॒वा अशि॑ख्षन् ।<br>
तद॑शक्नुवन्‌ ।<br>
य ए॒वँव्वेद॑ श॒क्नोत्ये॒व यच्छिख्ष॑ति ॥ [13]</p>
<h4 id="टक-64">टीका</h4>
<p>16एतयेति ॥ गायत्रीत्रिष्टुप्समिष्टरूपया यत्कर्तुमैच्छन् तदशक्नुवन्नेव देवाः । एवं वेदिताऽपि यच्च कार्यमिच्छतितच्छक्नोत्येवसाधयितुम् । शकेः &lsquo;सनि मीमा इत्यादिना इम् अभ्यासलोपश्च ॥</p>
<p>इति द्वितीये षष्ठे द्वितीयोनुवाकः ॥</p>
<h2 id="अनवक-३">अनुवाकः ३</h2>
<h3 id="सयकतमनतर-30">संयुक्तमन्त्रः</h3>
<p>प्र॒जाप॑तिर्दे॒वेभ्यो॑ य॒ज्ञान्व्यादि॑श॒थ्स आ॒त्मन्नाज्य॑मधत्त॒ तन्दे॒वा अ॑ब्रुवन्ने॒ष वाव य॒ज्ञो यदाज्य॒मप्ये॒व नोत्रा॒स्त्विति॒ सो᳚ऽब्रवी॒द्यजान्॑व॒ आज्य॑भागा॒वुप॑ स्तृणान॒भि घा॑रया॒निति॒ तस्मा॒द्यज॒न्त्याज्य॑भागा॒वुप॑ स्तृणन्त्य॒भि घा॑रयन्ति</p>
<h3 id="मनतर-65">मन्त्रः</h3>
<p>प्र॒जाप॑तिर्दे॒वेभ्यो॑ य॒ज्ञान्व्यादि॑शत् ।<br>
स आ॒त्मन्नाज्य॑मधत्त ।</p>
<h4 id="टक-65">टीका</h4>
<p>1प्रजापतिर्देवेभ्य इत्यादि ॥ यजनसाधनानि हवींषि यज्ञाः तान् देवेभ्यो विविधमादिश्य आज्यमात्मन्येवाधत्त आज्यव्यतिरिक्तमेव देवेभ्यो ददौ ।</p>
<h3 id="मनतर-66">मन्त्रः</h3>
<p>तन्दे॒वा अ॑ब्रुवन् ।
ए॒ष वाव य॒ज्ञो यदाज्य॒मप्ये॒व नोत्रा॒स्त्विति॑ ।</p>
<h4 id="टक-66">टीका</h4>
<p>तं देवाः प्रजापतिमब्रुवन् ।</p>
<h3 id="मनतर-67">मन्त्रः</h3>
<p>सो᳚ऽब्रवीत्  ।<br>
यजान्॑, व॒ आज्य॑भागा॒वुप॑ स्तृणान॒भि घा॑रया॒निति॑ ।</p>
<h4 id="टक-67">टीका</h4>
<p>आज्यमेव यज्ञसाधनं, तस्मादत्राज्ये अस्माकमपि भागित्वमस्त्येव । यद्वा - अत्रापि भागित्वमस्माकमस्त्विति । ततः प्रजापतिराज्यभागौ उपस्तरणाभिघारणे च देवेभ्यो दत्वा अन्यत्सर्वमात्मार्थं वृतवानिति । सर्वत्र लेट्याडागमः ।</p>
<h3 id="मनतर-68">मन्त्रः</h3>
<p>तस्मा॒द्यज॒न्त्याज्य॑भागौ,..<br>
उप॑ स्तृणन्त्य॒भि घा॑रयन्ति ।</p>
<h4 id="टक-68">टीका</h4>
<p>तस्मादित्यादि । देवानां तृप्त्यर्थम् ॥</p>
<h3 id="सयकतमनतर-31">संयुक्तमन्त्रः</h3>
<p>ब्रह्मवा॒दिनो॑ वदन्ति॒ कस्मा᳚थ्स॒त्याद्या॒तया॑मान्य॒न्यानि॑ ह॒वीꣳष्यया॑तयाम॒माज्य॒मिति॑ प्राजाप॒त्यम् [14]<br>
इति॑ ब्रूया॒दया॑तयामा॒ हि दे॒वाना᳚म्प्र॒जाप॑ति॒रिति</p>
<h3 id="मनतर-69">मन्त्रः</h3>
<p>ब्र॒ह्म॒वा॒दिनो॑ वदन्ति ।<br>
कस्मा᳚थ्स॒त्याद्या॒तया॑मान्य॒न्यानि॑ ह॒वीꣳष्यया॑तयाम॒माज्य॒मिति॑ ।</p>
<p>प्रा॒जा॒प॒त्यमिति॑ ब्रूयात् ।<br>
अया॑तयामा॒ हि दे॒वाना᳚म्प्र॒जाप॑ति॒रिति॑ ।</p>
<h4 id="टक-69">टीका</h4>
<p>2ब्रह्मवादिन इत्यादि ॥ यातयामानि गच्छता कालेन गतसाराणि देवानां मध्ये प्रजापतिरयातयामा गतेऽपि महति काले अगतसारत्वात् । अन्येषां च मन्वन्तरावधिकालस्थत्वात् ॥</p>
<h3 id="सयकतमनतर-32">संयुक्तमन्त्रः</h3>
<p>छन्दाꣳ॑सि दे॒वेभ्योऽपा᳚क्राम॒न्न वो॑ऽभा॒गानि॑ ह॒व्यँव्व॑ख्ष्याम॒ इति॒ तेभ्य॑ ए॒तच्च॑तुरव॒त्तम॑धारयन्पुरोनुवा॒क्या॑यै या॒ज्या॑यै दे॒वता॑यै वषट्का॒राय॒ यच्च॑तुरव॒त्तञ्जु॒होति॒ छन्दाꣳ॑स्ये॒व तत्प्री॑णाति॒ तान्य॑स्य प्री॒तानि॑ दे॒वेभ्यो॑ ह॒व्यँव्व॑ह॒न्ति</p>
<h3 id="मनतर-70">मन्त्रः</h3>
<p>छन्दाꣳ॑सि दे॒वेभ्योऽपा᳚क्राम॒न् ।<br>
न वो॑ऽभा॒गानि॑ ह॒व्यँव्व॑ख्ष्याम॒ इति॑ ।<br>
तेभ्य॑ ए॒तच्च॑तुरव॒त्तम॑धारयन् ।</p>
<p>पुरोनुवा॒क्या॑यै, या॒ज्या॑यै, दे॒वता॑यै, वषट्का॒राय॑ ।</p>
<p>यच्च॑तुरव॒त्तञ्जु॒होति॒ छन्दाꣳ॑स्ये॒व तत्प्री॑णाति ।</p>
<p>तान्य॑स्य प्री॒तानि॑ दे॒वेभ्यो॑ ह॒व्यँव्व॑ह॒न्ति।</p>
<h4 id="टक-70">टीका</h4>
<p>3छन्दांसीत्यादि ॥ पुरोऽनुवाक्यादिचतुष्ठयार्थेन चतुर्गृहीतेन छन्दसां तृप्तिः । गायत्रीत्रिष्टुब्जगत्यनुष्टुभां प्रधानच्छन्दसां ग्रहणमित्येके ॥</p>
<h3 id="सयकतमनतर-33">संयुक्तमन्त्रः</h3>
<p>अङ्गि॑रसो॒ वा इ॒त उ॑त्त॒मास्सु॑व॒र्गँल्लो॒कमा॑य॒न्तदृष॑यो यज्ञवा॒स्त्व॑भ्य॒वाय॒न्ते [15]<br>
अ॒प॒श्य॒न्पु॒रो॒डाश॑ङ्कू॒र्मम्भू॒तꣳ सर्प॑न्त॒न्तम॑ब्रुव॒न्निन्द्रा॑य ध्रियस्व॒ बृह॒स्पत॑ये ध्रियस्व॒ विश्वे᳚भ्यो दे॒वेभ्यो᳚ ध्रिय॒स्वेति॒ स नाध्रि॑यत॒ तम॑ब्रुवन्न॒ग्नये᳚ ध्रिय॒स्वेति॒ सो᳚ऽग्नये᳚ऽध्रियत॒ यदा᳚ग्ने॒यो᳚ऽष्टाक॑पालोऽमावा॒स्या॑याञ्च पौर्णमा॒स्याञ्चा᳚च्यु॒तो भव॑ति सुव॒र्गस्य॑ लो॒कस्या॒भिजि॑त्यै</p>
<h3 id="मनतर-71">मन्त्रः</h3>
<p>अङ्गि॑रसो॒ वा इ॒त उ॑त्त॒मास्सु॑व॒र्गँल्लो॒कमा॑यन् ।<br>
तदृष॑यो यज्ञवा॒स्त्व॑भ्य॒वायन्न्॑ ।<br>
ते॑ऽपश्यन्न् ।</p>
<h4 id="टक-71">टीका</h4>
<p>4अङ्गिरसो वा इत्यादि ॥ आग्नेयस्याष्टाकपालस्य विधिः । गेतेष्वङ्गिरस्सु तेषां यज्ञवास्तु अभ्यागताः ऋषयः कूर्मरूपिणं सर्पन्तं च्यवमानं स्वर्गादवपतन्तं पुरोडाशमपश्यन् ।</p>
<h3 id="मनतर-72">मन्त्रः</h3>
<p>पु॒रो॒डाश॑ङ्कू॒र्मम्भू॒तꣳ सर्प॑न्त॒न्तम॑ब्रुवन् ।</p>
<p>इन्द्रा॑य ध्रियस्व,<br>
बृह॒स्पत॑ये ध्रियस्व,<br>
विश्वे᳚भ्यो दे॒वेभ्यो᳚ ध्रिय॒स्वेति॑ ।<br>
स नाध्रि॑यत ।</p>
<h4 id="टक-72">टीका</h4>
<p>तमित्यादि । ध्रियस्व अवतिष्ठस्व ।</p>
<h3 id="मनतर-73">मन्त्रः</h3>
<p>तम॑ब्रुवन् ।<br>
अ॒ग्नये᳚ ध्रिय॒स्वेति॑ ।<br>
सो᳚ऽग्नये᳚ऽध्रियत ।<br>
यदा᳚ग्ने॒यो᳚ऽष्टाक॑पालोऽमावा॒स्या॑याञ्च पौर्णमा॒स्याञ्चा᳚च्यु॒तो भव॑ति ,..   <br>
सुव॒र्गस्य॑ लो॒कस्या॒भिजि॑त्यै ।</p>
<h4 id="टक-73">टीका</h4>
<p>अच्युत इति । आग्नेयस्याच्युतत्वात् स्वर्गस्याभिजयः ॥</p>
<h3 id="सयकतमनतर-34">संयुक्तमन्त्रः</h3>
<p>तम॑ब्रुवन्क॒थाहा᳚स्था॒ इत्यनु॑पाक्तोऽभूव॒मित्य॑ब्रवी॒द्यथाख्षोऽनु॑पाक्तः [16] अ॒वार्च्छ॑त्ये॒वमवा॑र॒मित्यु॒परि॑ष्टाद॒भ्यज्या॒धस्ता॒दुपा॑नक्ति सुव॒र्गस्य॑ लो॒कस्य॒ सम॑ष्ट्यै</p>
<h3 id="मनतर-74">मन्त्रः</h3>
<p>तम॑ब्रुवन् ।<br>
क॒थाहा᳚स्था॒ इत्यनु॑पाक्तोऽभूव॒मित्य॑ब्रवीत् ।</p>
<h4 id="टक-74">टीका</h4>
<p>5तमित्यादि ॥ अभ्यज्यमानोपाञ्जनहेतुः । केन हेतुना त्वमहास्थाः यज्ञसकाशात्प्रच्युतोऽसि ।</p>
<h3 id="मनतर-75">मन्त्रः</h3>
<p>यथाख्षोऽनु॑पाक्तो॒ऽवार्च्छ॑त् ।</p>
<h4 id="टक-75">टीका</h4>
<p>अवार्छतीति । अवपत्तिः अवार्च्छतेः पाघ्रादिना ऋच्छादेशः । &lsquo;उपसर्गादृति धातौ&rsquo; इति वृद्धिः ।</p>
<h3 id="मनतर-76">मन्त्रः</h3>
<p>ए॒वमवा॑र॒मित्यु॒परि॑ष्टाद॒भ्यज्या॒धस्ता॒दुपा॑नक्ति ..<br>
सुव॒र्गस्य॑ लो॒कस्य॒ सम॑ष्ट्यै ।</p>
<h4 id="टक-76">टीका</h4>
<p>अवारमिति । &lsquo;सर्तिशास्त्यार्तिभ्यश्च&rsquo; इत्यङ् ॥</p>
<h3 id="सयकतमनतर-35">संयुक्तमन्त्रः</h3>
<p>सर्वा॑णि क॒पाला᳚न्य॒भि प्र॑थयति॒ ताव॑तᳶ पुरो॒डाशा॑न॒मुष्मिँ॑ल्लो॒के॑ऽभि ज॑यति</p>
<h3 id="मनतर-77">मन्त्रः</h3>
<p>सर्वा॑णि क॒पाला᳚न्य॒भि प्र॑थयति ।</p>
<h4 id="टक-77">टीका</h4>
<p>6अभि प्रथयतीति ॥ सर्वाणि कपालान्यभि व्याप्नोति तथा पृथूकरोति ।</p>
<h3 id="मनतर-78">मन्त्रः</h3>
<p>ताव॑तᳶ पुरो॒डाशा॑न॒मुष्मिँ॑ल्लो॒के॑ऽभि ज॑यति ।</p>
<h4 id="टक-78">टीका</h4>
<p>तावत इति । यावन्ति कपालान्यभिप्रथयति तावत्सङ्ख्यान् पुरोडाशानमुष्मिन् लोके इष्टसाधनत्वेन प्राप्नोति ॥</p>
<h3 id="सयकतमनतर-36">संयुक्तमन्त्रः</h3>
<p>यो विद॑ग्ध॒स्स नैर्‌॑ऋ॒तो योऽशृ॑त॒स्स रौ॒द्रो यश्शृ॒तस्स सदे॑व॒स्तस्मा॒दवि॑दहता शृत॒ङ्कृत्य॑स्सदेव॒त्वाय</p>
<h3 id="मनतर-79">मन्त्रः</h3>
<p>यो विद॑ग्ध॒स्स नैर्‌॑ऋ॒तः,<br>
योऽशृ॑त॒स्स रौ॒द्रः ,<br>
यश्शृ॒तस्स सदे॑वः, ..<br>
तस्मा॒दवि॑दहता शृत॒ङ्कृत्य॑स्सदेव॒त्वाय॑ ।</p>
<h4 id="टक-79">टीका</h4>
<p>7विदग्धो विरूपो दग्धः, अतिदग्धो वा । अशृतः अपक्वः । शृतः सुष्ठु पक्वः । सदेवः देवयोग्यः । शृतं कृत्य इति । सुष्ठु पक्तव्यः । शृतमिति तु नकारान्तो निपातः । &lsquo;विभाषा कृवृषोः&rsquo; इत्यप् ॥</p>
<h3 id="मनतर-80">मन्त्रः</h3>
<p>भस्म॑ना॒भि वा॑सयति ।</p>
<h4 id="टक-80">टीका</h4>
<p>8अभितश्छादनमव्भिवासनम् ॥</p>
<h3 id="सयकतमनतर-37">संयुक्तमन्त्रः</h3>
<p>तस्मा᳚न्मा॒ꣳ॒सेनास्थि॑ छ॒न्नँव्वे॒देना॒भि वा॑सयति॒ तस्मा᳚त् [17]  केशै॒श्शिर॑श्छ॒न्नम्प्रच्यु॑तँ॒व्वा ए॒तद॒स्माल्लो॒कादग॑तन्देवलो॒कँय्यच्छृ॒तꣳ ह॒विरन॑भिघारितमभि॒घार्योद्वा॑सयति देव॒त्रैवैन॑द्गमयति</p>
<h3 id="मनतर-81">मन्त्रः</h3>
<p>तस्मा᳚न्मा॒ꣳ॒सेनास्थि॑ छ॒न्नँव्वे॒देना॒भि वा॑सयति।</p>
<p>तस्मा᳚त् केशै॒श्शिर॑श्छ॒न्नम् ,</p>
<p>प्रच्यु॑तँ॒व्वा ए॒तद॒स्माल्लो॒कादग॑तन्देवलो॒कम् ।</p>
<p>यच्छृ॒तꣳ ह॒विरन॑भिघारितमभि॒घार्योद्वा॑सयति ।</p>
<h4 id="टक-81">टीका</h4>
<p>9प्रच्युतमित्यादि ॥ गतम् ।</p>
<h3 id="मनतर-82">मन्त्रः</h3>
<p>दे॒व॒त्रैवैन॑द्गमयति ।</p>
<h4 id="टक-82">टीका</h4>
<p>देवत्रेति । &lsquo;देवमनुश्य&rsquo; इत्यादिना द्वितीयान्तात्त्राप्रत्ययः ॥</p>
<h3 id="कपलन-सङखययदवसनवध-">कपालानां सङ्ख्ययोद्वासनविधिः ।</h3>
<h4 id="सयकतमनतर-38">संयुक्तमन्त्रः</h4>
<p>यद्येक॑ङ्क॒पाल॒न्नश्ये॒देको॒ मास॑स्सँव्वथ्स॒रस्यान॑वेत॒स्स्यादथ॒ यज॑मान॒ᳶ प्र मी॑येत॒ यद्द्वे नश्ये॑ता॒न्द्वौ मासौ॑ सँव्वथ्स॒रस्यान॑वेतौ॒ स्याता॒मथ॒ यज॑मान॒ᳶ प्र मी॑येत स॒ङ्ख्यायोद्वा॑सयति॒ यज॑मानस्य [18]  गो॒पी॒थाय</p>
<h4 id="मनतर-83">मन्त्रः</h4>
<p>यद्येक॑ङ्क॒॒पाल॒न्नश्ये᳚त् ।<br>
एको॒ मास॑स्सँव्वथ्स॒रस्यान॑वेत॒स्स्यात् ।<br>
अथ॒ यज॑मान॒ᳶ प्र मी॑येत ।<br>
यद्द्वे नश्ये॑ताम् ।<br>
द्वौ मासौ॑ सँव्वथ्स॒रस्यान॑वेतौ॒ स्याताम् ।<br>
अथ॒ यज॑मान॒ᳶ प्र मी॑येत ।<br>
स॒ङ्ख्यायोद्वा॑सयति॒ यज॑मानस्य गोपी॒थाय॑ ।</p>
<h5 id="टक-83">टीका</h5>
<p>10यद्येकमित्यादि ॥ कपालानां सङ्ख्ययोद्वासनविधिः । अनवेतः अनवगतः । अन्यून इति यावत् सङ्ख्ययोद्वासनं यजमानस्य रक्षार्थम् ॥</p>
<h3 id="सयकतमनतर-39">संयुक्तमन्त्रः</h3>
<p>यदि॒ नश्ये॑दाश्वि॒नन्द्वि॑कपा॒लन्निर्व॑पेद्द्यावापृथि॒व्य॑मेक॑कपालम॒श्विनौ॒ वै दे॒वाना᳚म्भि॒षजौ॒ ताभ्या॑मे॒वास्मै॑ भेष॒जङ्क॑रोति द्यावापृथि॒व्य॑ एक॑कपालो भवत्य॒नयो॒र्वा ए॒तन्न॑श्यति॒ यन्नश्य॑त्य॒नयो॑रे॒वैन॑द्विन्दति॒ प्रति॑ष्ठित्यै ॥ [19]</p>
<h3 id="मनतर-84">मन्त्रः</h3>
<p>यदि॒ नश्ये॑दाश्वि॒नन्द्वि॑कपा॒लन्निर्व॑पेत्  ।</p>
<p>द्यावापृथि॒व्य॑मेक॑कपालम् ,..</p>
<p>अ॒श्विनौ॒ वै दे॒वाना᳚म्भि॒षजौ॒ ताभ्या॑मे॒वास्मै॑ भेष॒जङ्क॑रोति ।</p>
<p>द्या॒वा॒पृ॒थि॒व्य॑ एक॑कपालो भवति ।<br>
अ॒नयो॒र्वा ए॒तन्न॑श्यति ।<br>
यन्नश्य॑त्य॒नयो॑रे॒वैन॑द्विन्दति॒ प्रति॑ष्ठित्यै ॥</p>
<h4 id="टक-84">टीका</h4>
<p>11प्रमादाद्विनाशे आश्विनादिविधिः । गतमन्यत् । इष्ट्यन्तभाविनोऽपि हविश्श्रपणान्ते प्रासन्ङ्गिकमुद्वासनस्यामननम् ॥</p>
<p>इति द्वितीये षष्ठे तृतीयोनुवाकः ॥</p>
<h2 id="अनवक-४-वदवध">अनुवाकः ४ वेदिविधिः</h2>
<h3 id="सयकतमनतर-40">संयुक्तमन्त्रः</h3>
<p>दे॒वस्य॑ त्वा सवि॒तुᳶ प्र॑स॒व इति॒ स्फ्यमा द॑त्ते॒ प्रसू᳚त्या अ॒श्विनो᳚र्बा॒हुभ्या॒मित्या॑हा॒श्विनौ॒ हि दे॒वाना॑मध्व॒र्यू आस्ता᳚म्पू॒ष्णो हस्ता᳚भ्या॒मित्या॑ह  यत्यै॑</p>
<h3 id="मनतर-85">मन्त्रः</h3>
<p>दे॒वस्य॑ त्वा सवि॒तुᳶ प्र॑स॒व इति॒ स्फ्यमा द॑त्ते ।<br>
प्रसू᳚त्या अ॒श्विनो᳚र्बा॒हुभ्या॒मित्या॑ह ।<br>
अ॒श्विनौ॒ हि दे॒वाना॑मध्व॒र्यू आस्ता᳚म् ।<br>
पू॒ष्णो हस्ता᳚भ्या॒मित्या॑ह  यत्यै॑।</p>
<h4 id="टक-85">टीका</h4>
<p>1देवस्य त्वेत्यादि ॥ वेदिविधिः । प्रसूतिः सवितुरनुज्ञा । अपिच यतत्वाय प्रयत्यै वा ॥</p>
<h3 id="सयकतमनतर-41">संयुक्तमन्त्रः</h3>
<p>श॒तभृ॑ष्टिरसि वानस्प॒त्यो द्वि॑ष॒तो व॒ध इत्या॑ह॒ वज्र॑मे॒व तथ्सꣵ श्य॑ति॒</p>
<h3 id="मनतर-86">मन्त्रः</h3>
<p>श॒तभृ॑ष्टिरसि वानस्प॒त्यो द्वि॑ष॒तो व॒ध इत्या॑ह ।<br>
वज्र॑मे॒व तथ्सꣵ श्य॑ति ।</p>
<h4 id="टक-86">टीका</h4>
<p>2शतभृष्टिरसीति ॥ स्फ्याभिमन्त्रणम् । शतपरिपाको वनस्पतिविकारो द्विषतां वधहेरुरिति वचनेन वज्रमेव ब्रातृव्याय प्रहर्तुं सम्यक् निशितं करोति ॥</p>
<h3 id="सयकतमनतर-42">संयुक्तमन्त्रः</h3>
<p>भ्रातृ॑व्याय प्रहरि॒ष्यन्थ्स्त॑म्बय॒जुर्‌ह॑रत्ये॒ताव॑ती॒ वै पृ॑थि॒वी याव॑ती॒ वेदि॒स्तस्या॑ ए॒ताव॑त ए॒व भ्रातृ॑व्य॒न्निर्भ॑जति [20]  तस्मा॒न्नाभा॒गन्निर्भ॑जन्ति</p>
<h3 id="मनतर-87">मन्त्रः</h3>
<p>भ्रातृ॑व्याय प्रहरि॒ष्यन्थ्स्त॑म्बय॒जुर्‌ह॑रति ।<br>
ए॒ताव॑ती॒ वै पृ॑थि॒वी याव॑ती॒ वेदिः॑ ।</p>
<h4 id="टक-87">टीका</h4>
<p>3स्तम्बयजुरिति मन्त्रेण तृणपुरीषहरणस्येयं संज्ञा । एतावतीत्यादि । वेदिव्यतिरिक्तपृथिव्यभावप्रतिपादनेन सर्वस्याः पृथिव्या वेदित्वं वेदिस्तुत्यर्थम् । दृष्टं च &lsquo;सा वा इयं सर्वैव वेदिः&rsquo; इति ।</p>
<h3 id="मनतर-88">मन्त्रः</h3>
<p>तस्या॑ ए॒ताव॑त ए॒व भ्रातृ॑व्य॒न्निर्भ॑जति ।<br>
तस्मा॒न्नाभा॒गन्निर्भ॑जन्ति ।</p>
<h4 id="टक-88">टीका</h4>
<p>तस्यास्तादृश्या वेदेरेतावतः सर्वपृथिवीप्रमाणादवकाशात् भ्रातृव्यं भागवन्तं शत्रुं निर्भजति निभागं कृत्वा विप्रवासयति । तस्मात् अद्यत्वेऽपि अभागं एकार्थाभिलाषरहितं नाभागं निर्भजन्ति निर्वासयन्ति विषयस्य नियन्तारः ॥</p>
<h3 id="सयकतमनतर-43">संयुक्तमन्त्रः</h3>
<p>त्रिर्‌ह॑रति॒ त्रय॑ इ॒मे लो॒का ए॒भ्य ए॒वैनँ॑ल्लो॒केभ्यो॒ निर्भ॑जति तू॒ष्णीञ्च॑तु॒र्थꣳ ह॑र॒त्यप॑रिमितादे॒वैन॒न्निर्भ॑जति</p>
<h3 id="मनतर-89">मन्त्रः</h3>
<p>त्रिर्‌ह॑रति॒,  त्रय॑ इ॒मे लो॒काः ।<br>
ए॒भ्य ए॒वैनँ॑ल्लो॒केभ्यो॒ निर्भ॑जति ।<br>
तू॒ष्णीञ्च॑तु॒र्थꣳ ह॑रति ।<br>
अप॑रिमितादे॒वैन॒न्निर्भ॑जति। +++(अत्र उद्धन्ति इत्येतत् सङ्गतं वा उपरिष्टात् वा इति विवेचनीयम् - टिप्पणिः)+++</p>
<h4 id="टक-89">टीका</h4>
<p>4त्रिर्हरति इत्यादि ॥ गतम् । अपरिमिताल्लोकत्रयाभ्यधिकादपि ॥</p>
<h3 id="सयकतमनतर-44">संयुक्तमन्त्रः</h3>
<p>उद्ध॑न्ति॒ यदे॒वास्या॑ अमे॒ध्यन्तदप॑ ह॒न्त्युद्ध॑न्ति॒ तस्मा॒दोष॑धय॒ᳶ परा॑ भवन्ति॒ मूल॑ञ्छिनत्ति॒ भ्रातृ॑व्यस्यै॒व मूल॑ञ्छिनत्ति पितृदेव॒त्याति॑खा॒तेय॑तीङ्खनति प्र॒जाप॑तिना [21]  य॒ज्ञ॒मु॒खेन॒ सम्मि॑ता॒मा प्र॑ति॒ष्ठायै॑ खनति॒ यज॑मानमे॒व प्र॑ति॒ष्ठाङ्ग॑मयति</p>
<h3 id="मनतर-90">मन्त्रः</h3>
<p>उद्ध॑न्ति॒ यदे॒वास्या॑ अमे॒ध्यन्तदप॑ ह॒न्त्युद्ध॑न्ति ।</p>
<h4 id="टक-90">टीका</h4>
<p>5उद्धन्तीत्यादि ॥ मेधं नार्हतीत्यमेध्यम् । &lsquo;दण्डादिभ्यो यः&rsquo; &lsquo;ययतोश्चातदर्थे&rsquo; इत्युत्तरपदान्तोदात्तत्वम् ।</p>
<h3 id="मनतर-91">मन्त्रः</h3>
<p>तस्मा॒दोष॑धय॒ᳶ परा॑ भवन्ति ।</p>
<h4 id="टक-91">टीका</h4>
<p>पराभवन्ति पुनःपुनर्विनश्यन्ति स्थानस्योद्धननादल्पेनैव कालेन च्यवन्ते ।</p>
<h3 id="मनतर-92">मन्त्रः</h3>
<p>मूल॑ञ्छिनत्ति ।<br>
भ्रातृ॑व्यस्यै॒व मूल॑ञ्छिनत्ति ।</p>
<h4 id="टक-92">टीका</h4>
<p>मूलमित्यादि । अतिखाता प्रतिष्ठामतीत्य खाता ।</p>
<h3 id="मनतर-93">मन्त्रः</h3>
<p>पि॒तृ॒दे॒व॒त्याऽति॑खा॒तेय॑तीङ्खनति ।</p>
<h4 id="टक-93">टीका</h4>
<p>इयती प्रादेशमात्री । &lsquo;यज्ञमुखं वै प्रजापृतिः&rsquo; इति प्राजापत्येन प्रादेशेन परिच्छिन्ना भवति ।</p>
<h3 id="मनतर-94">मन्त्रः</h3>
<p>प्र॒जाप॑तिना यज्ञमु॒खेन॑ सम्मि॑ता॒मा प्र॑ति॒ष्ठायै॑ खनति ।<br>
यज॑मानमे॒व प्र॑ति॒ष्ठाङ्ग॑मयति ।</p>
<h4 id="टक-94">टीका</h4>
<p>आप्रतिष्ठाया इति । &lsquo;चतुरङ्गुले ह्योषधयः प्रति तिष्ठन्ति&rsquo; इति यावच्चतुरङ्गुलं खनति ॥</p>
<h3 id="सयकतमनतर-45">संयुक्तमन्त्रः</h3>
<p>दख्षिण॒तो वर्‌षी॑यसीङ्करोति देव॒यज॑नस्यै॒व रू॒पम॑क॒ᳶ पुरी॑षवतीङ्करोति प्र॒जा वै प॒शव॒ᳶ पुरी॑षम्प्र॒जयै॒वैन॑म्प॒शुभि॒ᳶ पुरी॑षवन्तङ्करोति</p>
<h3 id="मनतर-95">मन्त्रः</h3>
<p>द॒ख्षि॒णतो वर्‌षी॑यसीङ्करोति ।</p>
<h4 id="टक-95">टीका</h4>
<p>6वर्षीयसीमिति ॥ प्रवृद्धतराम् । प्रियस्थिरादिना वर्षादेशः । एवं देवयजनस्य रूपं अकः करोति । छान्दसे लुङि &lsquo;मन्त्रे घस&rsquo; इति च्लेर्लुक् ।</p>
<h3 id="मनतर-96">मन्त्रः</h3>
<p>दे॒व॒यज॑नस्यै॒व रू॒पम॑क॒ᳶ पुरी॑षवतीङ्करोति ।</p>
<p>प्र॒जा वै प॒शव॒ᳶ पुरी॑षम्प्र॒जयै॒वैन॑म्प॒शुभि॒ᳶ पुरी॑षवन्तङ्करोति ।</p>
<h4 id="टक-96">टीका</h4>
<p>पुरीषवतीमिति । पूरिका मृत् पुरीषं प्रजासाधनत्वात्ताच्छब्द्यम् ॥</p>
<h3 id="सयकतमनतर-46">संयुक्तमन्त्रः</h3>
<p>उत्त॑रम्परिग्रा॒हम्परि॑ गृह्णात्ये॒ताव॑ती॒ वै पृ॑थि॒वी याव॑ती॒ वेदि॒स्तस्या॑ ए॒ताव॑त ए॒व भ्रातृ॑व्यन्नि॒र्भज्या॒त्मन॒ उत्त॑रम्परिग्रा॒हम्परि॑ गृह्णाति क्रू॒रमि॑व॒ वै [22]  ए॒तत्क॑रोति॒ यद्वेदि॑ङ्क॒रोति</p>
<h3 id="मनतर-97">मन्त्रः</h3>
<p>उत्त॑रम्परिग्रा॒हम्परि॑ गृह्णाति ।</p>
<h4 id="टक-97">टीका</h4>
<p>7उत्तरमित्यादि ॥ वेद्या उत्तरं परिग्राहं करोतीत्यर्थः । &lsquo;परौ यज्ञे&rsquo; इति घञ् ।</p>
<h3 id="मनतर-98">मन्त्रः</h3>
<p>ए॒ताव॑ती॒ वै पृ॑थि॒वी याव॑ती॒  वेदिः॑ ।<br>
तस्या॑ ए॒ताव॑त ए॒व भ्रातृ॑व्यन्नि॒र्भज्या॒त्मन॒ उत्त॑रम्परिग्रा॒हम्परि॑ गृह्णाति ।</p>
<h4 id="टक-98">टीका</h4>
<p>एतावतीत्यादि । गतम् ।</p>
<h3 id="मनतर-99">मन्त्रः</h3>
<p>क्रू॒रमि॑व॒ वा ए॒तत्क॑रोति॒ यद्वेदि॑ङ्क॒रोति</p>
<h4 id="टक-99">टीका</h4>
<p>क्रूरमिति । हिंसारूपत्वात् ॥</p>
<h3 id="मनतर-100">मन्त्रः</h3>
<p>धा अ॑सि, स्व॒धा अ॒सीति॑ योयुप्यते॒ शान्त्यै᳚ । [23]  ।</p>
<h4 id="टक-100">टीका</h4>
<p>8योयुप्यते समीकरोति । युप विमोहने । शान्त्या इति समीकरणानाख्यानं तुल्यत्वापादनात् । धा असीत्यादिस्तुतेश्च ॥</p>
<h3 id="सयकतमनतर-47">संयुक्तमन्त्रः</h3>
<p>प्रोख्ष॑णी॒रा सा॑दय॒त्यापो॒ वै र॑ख्षो॒घ्नी रख्ष॑सा॒मप॑हत्यै॒ स्फ्यस्य॒ वर्त्म᳚न्थ्सादयति य॒ज्ञस्य॒ सन्त॑त्यै॒ यन्द्वि॒ष्यात्तन्ध्या॑येच्छु॒चैवैन॑मर्पयति ॥</p>
<h3 id="मनतर-101">मन्त्रः</h3>
<p>प्रोख्ष॑णी॒रा सा॑दयति ।<br>
आपो॒ वै र॑ख्षो॒घ्नी, रख्ष॑सा॒मप॑हत्यै ।</p>
<p>स्फ्यस्य॒ वर्त्म᳚न्थ्सादयति य॒ज्ञस्य॒ सन्त॑त्यै ।</p>
<p>यन्द्वि॒ष्यात् तन्ध्या॑येत् ,</p>
<p>शु॒चैवैन॑मर्पयति ॥</p>
<h4 id="टक-101">टीका</h4>
<p>9प्रोक्षणीरासादयतीति ॥ गतम् । अर्पयति । &lsquo;अर्तिर्ही&rsquo; इत्यादिना पुक् ॥</p>
<p>इति द्वितीये षष्ठे चतुर्थोऽनुवाकः ॥</p>
<h2 id="अनवक-५">अनुवाकः ५</h2>
<h3 id="सयकतमनतर-48">संयुक्तमन्त्रः</h3>
<p>ब्र॒ह्म॒वा॒दिनो॑ वदन्त्य॒द्भिर्‌ह॒वीꣳषि॒ प्रौख्षी॒ᳵ केना॒प इति॒ ब्रह्म॒णेति॑ ब्रूयाद॒द्भिर्ह्ये॑व ह॒वीꣳषि॑ प्रो॒ख्षति॒</p>
<h3 id="मनतर-102">मन्त्रः</h3>
<p>ब्र॒ह्म॒वा॒दिनो॑ वदन्ति ।<br>
अ॒द्भिर्‌ह॒वीꣳषि॒ प्रौख्षीः᳚ ।<br>
केना॒प इति॒ , ब्रह्म॒णेति॑ ब्रूयात् ।</p>
<h4 id="टक-102">टीका</h4>
<p>1ब्रह्मवादिन इत्यादि ॥ अध्वर्युः पर्यनुयुज्यते । ब्रह्मणेति । &lsquo;प्रोक्षितास्स्थ&rsquo; इति मन्त्रेण । कीदृशमिदं ब्रह्मणा अपां प्रोक्षणं; अप्रोक्षणमेवेदमुक्तं भवति;</p>
<h3 id="मनतर-103">मन्त्रः</h3>
<p>अ॒द्भिर्ह्ये॑व ह॒वीꣳषि॑  ।</p>
<h4 id="टक-103">टीका</h4>
<p>मन्त्रोच्चारणमात्रमेव क्रियते इत्यत आह - अद्भिर्ह्येवेत्यादि । यस्मात् अद्भिः हविषां प्रोक्षणद्वारेण मेध्यत्वं क्रियत इति ब्रह्मणाऽपि तदपामिति । तस्मात् ब्रह्मणेत्युत्तरं ब्रूयादिति ॥</p>
<h3 id="सयकतमनतर-49">संयुक्तमन्त्रः</h3>
<p>ब्रह्म॑णा॒ऽप इ॒ध्माब॒र्‌हिᳶ प्रोख्ष॑ति॒ मेध्य॑मे॒वैन॑त्करोति॒ वेदि॒म्प्रोख्ष॑त्यृ॒ख्षा वा ए॒षाऽलो॒मका॑ऽमे॒ध्या यद्वेदि॒र्मेध्या॑मे॒वैना᳚ङ्करोति</p>
<h3 id="मनतर-104">मन्त्रः</h3>
<p>ब्रह्म॑णा॒ऽप इ॒ध्माब॒र्‌हिᳶ प्रोख्ष॑ति ।<br>
मेध्य॑मे॒वैन॑त्करोति ।<br>
वेदि॒म्प्रोख्ष॑ति ।</p>
<h4 id="टक-104">टीका</h4>
<p>2इध्माबर्हिरित्यादि ॥ छान्दसं पूर्वोत्तरयोर्युगपत् प्रकृतिस्वरत्वम् ।</p>
<h3 id="मनतर-105">मन्त्रः</h3>
<p>ऋ॒ख्षा वा ए॒षाऽलो॒मका॑ऽमे॒ध्या ।<br>
यद्वेदि॒र्मेध्या॑मे॒वैना᳚ङ्करोति ।</p>
<h4 id="टक-105">टीका</h4>
<p>ऋक्षा वा एषेति । ऋक्षा तृणादिरहिता स्थाली एषा वेदिः मूलादिच्छेदनेन ऋक्षा अलोमका उप्तलोमा अमेध्या तस्मात् प्रोक्षणेन मेध्यामेवैनां करोति । वावकाश[क्षिपकादि]त्वादित्वाभावः ॥</p>
<h3 id="सयकतमनतर-50">संयुक्तमन्त्रः</h3>
<p>दि॒वे त्वा॒ऽन्तरि॑ख्षाय त्वा पृथि॒व्यै त्वेति॑ ब॒र्‌हिरा॒साद्य॒ प्र [24]  उ॒ख्ष॒त्ये॒भ्य ए॒वैन॑ल्लो॒केभ्य॒ᳶ प्रोख्ष॑ति</p>
<h3 id="मनतर-106">मन्त्रः</h3>
<p>दि॒वे त्वा॒ऽन्तरि॑ख्षाय त्वा पृथि॒व्यै त्वेति॑ ब॒र्‌हिरा॒साद्य॒  प्रोख्ष॑ति  ।<br>
ए॒भ्य ए॒वैन॑ल्लो॒केभ्य॒ᳶ प्रोख्ष॑ति ।</p>
<h4 id="टक-106">टीका</h4>
<p>3दिवे त्वेत्यग्रादारभ्य प्रोक्षणम् ॥</p>
<h3 id="सयकतमनतर-51">संयुक्तमन्त्रः</h3>
<p>क्रू॒रमि॑व॒ वा ए॒तत्क॑रोति॒ यत्खन॑त्य॒पो नि न॑यति॒ शान्त्यै॑ पु॒रस्ता᳚त्प्रस्त॒रङ्गृ॑ह्णाति॒ मुख्य॑मे॒वैन॑ङ्करो॒तीय॑न्तङ्गृह्णाति प्र॒जाप॑तिना यज्ञमु॒खेन॒ सम्मि॑तम्ब॒र्‌हिस्स्तृ॑णाति प्र॒जा वै ब॒र्‌हिᳶ पृ॑थि॒वी वेदि॑ᳶ प्र॒जा ए॒व पृ॑थि॒व्याम्प्रति॑ ष्ठापयति</p>
<h3 id="मनतर-107">मन्त्रः</h3>
<p>क्रू॒रमि॑व॒ वा ए॒तत्क॑रोति ।<br>
यत्खन॑त्य॒पो नि न॑यति ।<br>
शान्त्यै॑ पु॒रस्ता᳚त्प्रस्त॒रङ्गृ॑ह्णाति ।<br>
मुख्य॑मे॒वैन॑ङ्करोति ।<br>
इय॑न्तङ्गृह्णाति ।<br>
प्र॒जाप॑तिना यज्ञमु॒खेन॒ सम्मि॑तम्ब॒र्‌हिस्स्तृ॑णाति ।<br>
प्र॒जा वै ब॒र्‌हिᳶ पृ॑थि॒वी वेदि॑ᳶ प्र॒जा ए॒व पृ॑थि॒व्याम्प्रति॑ ष्ठापयति ।</p>
<h4 id="टक-107">टीका</h4>
<p>4क्रूरमिवेत्यादि ॥ गतम् ॥</p>
<h3 id="सयकतमनतर-52">संयुक्तमन्त्रः</h3>
<p>अन॑तिदृश्ञꣵ स्तृणाति प्र॒जयै॒वैन॑म्प॒शुभि॒रन॑तिदृश्ञङ्करोति [25]</p>
<h3 id="मनतर-108">मन्त्रः</h3>
<p>अन॑तिदृश्ञꣵ स्तृणाति ।<br>
प्र॒जयै॒वैन॑म्प॒शुभि॒रन॑तिदृश्ञङ्करोति  ।</p>
<h4 id="टक-108">टीका</h4>
<p>5अनतिदृश्नमिति ॥ अनतिविरळम् ॥</p>
<h3 id="सयकतमनतर-53">संयुक्तमन्त्रः</h3>
<p>उत्त॑रम्ब॒र्‌हिष॑ᳶ प्रस्त॒रꣳ सा॑दयति प्र॒जा वै ब॒र्‌हिर्यज॑मानᳶ प्रस्त॒रो यज॑मानमे॒वाऽय॑जमाना॒दुत्त॑रङ्करोति॒ तस्मा॒द्यज॑मा॒नोऽय॑जमाना॒दुत्त॑रो॒ऽन्तर्द॑धाति</p>
<h3 id="मनतर-109">मन्त्रः</h3>
<p>उत्त॑रम्ब॒र्‌हिष॑ᳶ प्रस्त॒रꣳ सा॑दयति ।<br>
प्र॒जा वै ब॒र्‌हिर्, यज॑मानᳶ प्रस्त॒रो,  यज॑मानमे॒वाऽय॑जमाना॒दुत्त॑रङ्करोति ।</p>
<p>तस्मा॒द्यज॑मा॒नोऽय॑जमाना॒दुत्त॑रो॒ऽन्तर्द॑धाति ।</p>
<h4 id="टक-109">टीका</h4>
<p>6उत्तरं बर्हिष इत्यादि ॥ गतम् ॥</p>
<h3 id="सयकतमनतर-54">संयुक्तमन्त्रः</h3>
<p>व्यावृ॑त्त्या अ॒नक्ति॑ ह॒विष्कृ॑तमे॒वैनꣳ॑ सुव॒र्गँल्लो॒कङ्ग॑मयति त्रे॒धाऽन॑क्ति॒ त्रय॑ इ॒मे लो॒का ए॒भ्य ए॒वैनँ॑ल्लो॒केभ्यो॑ऽनक्ति</p>
<h3 id="मनतर-110">मन्त्रः</h3>
<p>व्यावृ॑त्त्या अ॒नक्ति॑ ।</p>
<p>ह॒विष्कृ॑तमे॒वैनꣳ॑ सुव॒र्गँल्लो॒कङ्ग॑मयति ।</p>
<p>त्रे॒धाऽन॑क्ति ।</p>
<p>त्रय॑ इ॒मे लो॒का ए॒भ्य ए॒वैनँ॑ल्लो॒केभ्यो॑ऽनक्ति ।</p>
<h4 id="टक-110">टीका</h4>
<p>7अनक्ति - प्रहरणकाले स्रुक्षु ॥</p>
<h3 id="सयकतमनतर-55">संयुक्तमन्त्रः</h3>
<p>न प्रति॑ शृणाति॒ यत्प्र॑तिशृणी॒यादनू᳚र्ध्वम्भावुकँ॒य्यज॑मानस्य स्यात्</p>
<h3 id="मनतर-111">मन्त्रः</h3>
<p>न प्रति॑ शृणाति ।<br>
यत्प्र॑तिशृणी॒यादनू᳚र्ध्वम्भावुकँ॒य्यज॑मानस्य स्यात् ।</p>
<h4 id="टक-111">टीका</h4>
<p>8न प्रति शृणातीति - नाकृष्य पुनः प्रक्षिपति । अनूर्ध्वभावुकमनूर्ध्वलोके प्रभवम् । छान्दस उकञ् ।</p>
<h3 id="सयकतमनतर-56">संयुक्तमन्त्रः</h3>
<p>उ॒परी॑व॒ प्र ह॑रति [26]  उ॒परी॑व॒ हि सु॑व॒र्गो लो॒को नि य॑च्छति॒ वृष्टि॑मे॒वास्मै॒ नि य॑च्छति॒ नात्य॑ग्र॒म्प्र ह॑रे॒द्यदत्य॑ग्रम्प्र॒हरे॑दत्यासा॒रिण्य॑ध्व॒र्योर्नाशु॑का स्या॒न्न पु॒रस्ता॒त्प्रत्य॑स्ये॒द्यत्पु॒रस्ता᳚त्प्र॒त्यस्ये᳚थ्सुव॒र्गाल्लो॒काद्यज॑मान॒म्प्रति॑ नुदे॒त्प्राञ्च॒म्प्र ह॑रति॒ यज॑मानमे॒व सु॑व॒र्गँल्लो॒कङ्ग॑मयति॒ न विष्व॑ञ्चँ॒व्वि यु॑या॒द्यद्विष्व॑ञ्चँव्वियु॒यात् [27]<br>
स्त्र्य॑स्य जायेतो॒र्ध्वमुद्यौ᳚त्यू॒र्ध्वमि॑व॒ हि पु॒ꣳ॒सᳶ पुमा॑ने॒वास्य॑ जायते॒</p>
<h3 id="मनतर-112">मन्त्रः</h3>
<p>उ॒परी॑व॒ प्र ह॑रति ।<br>
उ॒परी॑व॒ हि सु॑व॒र्गो लो॒को नि य॑च्छति ।<br>
वृष्टि॑मे॒वास्मै॒ नि य॑च्छति ।<br>
नात्य॑ग्र॒म्प्र ह॑रेत्  ।</p>
<h4 id="टक-112">टीका</h4>
<p>9उपरीत्यादि ॥ गतम् । नियच्छति न्यञ्चं पातयति । अत्यग्रमिति । अग्रात्ययेन न प्रहरेत् ।</p>
<h3 id="मनतर-113">मन्त्रः</h3>
<p>यदत्य॑ग्रम्प्र॒हरे॑दत्यासा॒रिण्य॑ध्व॒र्योर्नाशु॑का स्यात् ।</p>
<h4 id="टक-113">टीका</h4>
<p>अत्यासारिणीति । अत्यासारशीला अध्वर्योर्नाशहेतुः वृष्टिस्स्यात् ।</p>
<h3 id="मनतर-114">मन्त्रः</h3>
<p>न पु॒रस्ता॒त्प्रत्य॑स्येत् ।</p>
<h4 id="टक-114">टीका</h4>
<p>न पुरस्तादिति । पुरस्तात् प्रतीचीनं न प्रक्षिपेत् । &lsquo;पराङिव हि सुवर्गः&rsquo; इति पुरस्तात् प्रत्यसनेन यजमानः स्वर्गात्प्रतिनिवर्तितो भवति ।</p>
<h3 id="मनतर-115">मन्त्रः</h3>
<p>यत्पु॒रस्ता᳚त्प्र॒त्यस्ये᳚त् ।<br>
सु॒व॒र्गाल्लो॒काद्यज॑मान॒म्प्रति॑ नुदेत् ।<br>
प्राञ्च॒म्प्र ह॑रति ।<br>
यज॑मानमे॒व सु॑व॒र्गँल्लो॒कङ्ग॑मयति ।</p>
<h4 id="टक-115">टीका</h4>
<p>प्राञ्चमित्यादि । गतम् ।</p>
<h3 id="मनतर-116">मन्त्रः</h3>
<p>न विष्व॑ञ्चँ॒व्वि यु॑यात् ।<br>
यद्विष्व॑ञ्चँव्वियु॒यात् ।</p>
<h4 id="टक-116">टीका</h4>
<p>न विष्वञ्चमिति । विषूचीनाग्रं न विश्लेषयेत् ।</p>
<h3 id="मनतर-117">मन्त्रः</h3>
<p>स्त्र्य॑स्य जायेत ।<br>
ऊ॒र्ध्वमुद्यौ᳚ति ।</p>
<h4 id="टक-117">टीका</h4>
<p>स्त्र्यस्येति । विषूचीनत्वात् स्त्रीव्यञ्जनस्य ।</p>
<h3 id="मनतर-118">मन्त्रः</h3>
<p>ऊ॒र्ध्वमि॑व॒ हि पु॒ꣳ॒सᳶ पुमा॑ने॒वास्य॑ जायते ।</p>
<h4 id="टक-118">टीका</h4>
<p>ऊर्ध्वमेवेति । पुंव्यञ्जनस्योर्ध्वत्वात् ॥</p>
<h3 id="सयकतमनतर-57">संयुक्तमन्त्रः</h3>
<p>यथ्स्फ्येन॑ वोपवे॒षेण॑ वा योयु॒प्येत॒ स्तृति॑रे॒वास्य॒ सा हस्ते॑न योयुप्यते॒ यज॑मानस्य गोपी॒थाय॑</p>
<h3 id="मनतर-119">मन्त्रः</h3>
<p>यथ्स्फ्येन॑ वोपवे॒षेण॑ वा यो॒यु॒प्येत॑ ।</p>
<h4 id="टक-119">टीका</h4>
<p>10यदिति ॥ योयुप्येत विह्वलीक्रियेत । स्तुतिः छादनं स्फ्याद्युपादानेन हस्तादितिरोधानात् हिंसया स्तृतिः वज्रस्थानीयस्फ्यादिस्पर्शनात् । ह्रस्वान्तधात्वन्तरमिदम् ।</p>
<h3 id="मनतर-120">मन्त्रः</h3>
<p>स्तृति॑रे॒वास्य॒ सा हस्ते॑न योयुप्यते ।</p>
<p>यज॑मानस्य गोपी॒थाय॑ ।</p>
<h4 id="टक-120">टीका</h4>
<p>हस्तेनेत्यादि । गतम् । गोपीथाय रक्षणाय भवति ॥</p>
<h3 id="सयकतमनतर-58">संयुक्तमन्त्रः</h3>
<p>ब्रह्मवा॒दिनो॑ वदन्ति॒ किँय्य॒ज्ञस्य॒ यज॑मान॒ इति॑ प्रस्त॒र इति॒ तस्य॒ क्व॑ सुव॒र्गो लो॒क इत्या॑हव॒नीय॒ इति॑ ब्रूया॒द्यत्प्र॑स्त॒रमा॑हव॒नीये᳚ प्र॒हर॑ति॒ यज॑मानमे॒व [28]  सु॒व॒र्गँल्लो॒कङ्ग॑मयति</p>
<h3 id="मनतर-121">मन्त्रः</h3>
<p>ब्र॒ह्म॒वा॒दिनो॑ वदन्ति ।<br>
किँय्य॒ज्ञस्य॒ यज॑मान॒ इति॑, प्रस्त॒र इति॑ ।</p>
<p>तस्य॒ क्व॑ सुव॒र्गो लो॒क इति॑ ,  आ॒ह॒व॒नीय॒ इति॑ ब्रूयात् ।</p>
<h4 id="टक-121">टीका</h4>
<p>11ब्रह्मवादिन इत्यादि ॥ यज्ञसम्बन्धि किमङ्गं यजमानः यजमानस्थानीयामिति ब्रह्मवादिनः पृच्छन्ति । तत्र प्रस्तरो यजमान इत्युत्तरं ब्रूयात् । तस्य यजमानस्य स्वर्गो लोकः सर्वाभिमतसिद्धिः । क्वेति पुनः पृच्छन्ति ब्रह्मवादिनः । तत्राप्याहवनीय इति प्रब्रूयात् ।</p>
<h3 id="मनतर-122">मन्त्रः</h3>
<p>यत्प्र॑स्त॒रमा॑हव॒नीये᳚ प्र॒हर॑ति ।<br>
यज॑मानमे॒व सु॑व॒र्गँल्लो॒कङ्ग॑मयति ।</p>
<h4 id="टक-122">टीका</h4>
<p>यदित्यादि । गतम् ॥</p>
<h3 id="सयकतमनतर-59">संयुक्तमन्त्रः</h3>
<p>वि वा ए॒तद्यज॑मानो लिशते॒ यत्प्र॑स्त॒रँय्यो॑यु॒प्यन्ते॑ ब॒र्‌हिरनु॒ प्रह॑रति॒ शान्त्यै</p>
<h3 id="मनतर-123">मन्त्रः</h3>
<p>वि वा ए॒तद्यज॑मानो लिशते ।</p>
<p>यत्प्र॑स्त॒रँय्यो॑यु॒प्यन्ते॑ ।</p>
<p>ब॒र्‌हिरनु॒ प्रह॑रति॒ शान्त्यै᳚ ।</p>
<h4 id="टक-123">टीका</h4>
<p>12वि वा एतदिति ॥ प्रस्तरस्य यजमानत्वात् तस्य विश्लथनेन यजमानो लिशते विबाध्यते । लिश अल्पीभावे, तौदादिकः । तत्र बर्हिरनुप्रहरणेन स्वस्य परिहृतत्वात् तच्छान्तिः सुखं यजमानस्य ॥</p>
<h3 id="सयकतमनतर-60">संयुक्तमन्त्रः</h3>
<p>अनारम्भ॒ण इ॑व॒ वा ए॒तर्ह्य॑ध्व॒र्युस्स ई᳚श्व॒रो वे॑प॒नो भवि॑तोर्ध्रु॒वासीती॒माम॒भि मृ॑शती॒यँव्वै ध्रु॒वाऽस्यामे॒व प्रति॑ तिष्ठति॒ न वे॑प॒नो भ॑व॒त्यगा(३)न॑ग्नी॒दित्या॑ह॒ यद्ब्रू॒यादग॑न्न॒ग्निरित्य॒ग्नाव॒ग्निङ्ग॑मये॒न्निर्यज॑मानꣳ सुव॒र्गाल्लो॒काद्भ॑जे॒दग॒न्नित्ये॒व ब्रू॑या॒द्यज॑मानमे॒व सु॑व॒र्गँल्लो॒कङ्ग॑मयति ॥ [29]</p>
<h3 id="मनतर-124">मन्त्रः</h3>
<p>अ॒ना॒र॒म्भ॒ण इ॑व॒ वा ए॒तर्ह्य॑ध्व॒र्युः ।</p>
<p>स ई᳚श्व॒रो वे॑प॒नो भवि॑तोर्ध्रु॒वासीति॑ ।<br>
इ॒माम॒भि मृ॑शति ।<br>
इ॒यँव्वै ध्रु॒वाऽस्यामे॒व प्रति॑ तिष्ठति ।<br>
न वे॑प॒नो भ॑वति ।</p>
<h4 id="टक-124">टीका</h4>
<p>13अनारम्भण इवेत्यादि ॥ अध्वरस्य नेतृत्वाच्चलितत्वादप्रतिष्ठितत्वं वेपनत्वम् ॥</p>
<h3 id="मनतर-125">मन्त्रः</h3>
<p>अगा(३)न॑ग्नी॒दित्या॑ह ।</p>
<h4 id="टक-125">टीका</h4>
<p>14अगानग्नीदिति ॥ हे अग्नीत् किमगान् अगमत् प्रस्तरमिति पृच्छत्यध्वर्युराग्नीध्रम् । गमेर्लुङि &lsquo;मन्त्रे घस&rsquo; इति च्लेर्लुक् । &lsquo;मोनो धातोः&rsquo; । प्रश्ने उदात्तप्लुतः । तस्यासिद्धत्वादट उदात्तत्वेन समावेशः । अग्नीदित्यामन्त्रितानुदात्तत्वम् ।</p>
<h3 id="मनतर-126">मन्त्रः</h3>
<p>यद्ब्रू॒यादग॑न्न॒ग्निरिति॑ ।<br>
अ॒ग्नाव॒ग्निङ्ग॑मयेत् ।</p>
<h4 id="टक-126">टीका</h4>
<p>अथाग्नीध्रो यदि प्रतिब्रूयात् अगन्नग्निः प्रस्तरजन्मा । यद्वा - अग्निः प्रस्तरं परिगतवानिति । तदा प्रस्तराग्निमग्नौ प्रवेशयेत् ।</p>
<h3 id="मनतर-127">मन्त्रः</h3>
<p>निर्यज॑मानꣳ सुव॒र्गाल्लो॒काद्भ॑जेत् ।<br>
अग॒न्नित्ये॒व ब्रू॑यात् ।<br>
यज॑मानमे॒व सु॑व॒र्गँल्लो॒कङ्ग॑मयति ॥</p>
<h4 id="टक-127">टीका</h4>
<p>ततश्च यजमानः स्वर्गाल्लोकान्निर्भजेत्तस्मादगन्नित्येव ब्रूयात् विनैवाग्निशब्दम् । यजमानं स्वर्गं गमयति ॥</p>
<p>इति द्वितीये षष्ठे पञ्चमोनुवाकः ॥</p>
<h2 id="अनवक-६">अनुवाकः ६</h2>
<h3 id="सयकतमनतर-61">संयुक्तमन्त्रः</h3>
<p>अ॒ग्नेस्त्रयो॒ ज्यायाꣳ॑सो॒ भ्रात॑र आस॒न्ते दे॒वेभ्यो॑ ह॒व्यँव्वह॑न्त॒ᳶ प्रामी॑यन्त॒ सो᳚ऽग्निर॑बिभेदि॒त्थँव्वाव स्य आर्ति॒मारि॑ष्य॒तीति॒ स निला॑यत॒ सो॑ऽपᳶ प्रावि॑श॒त्तन्दे॒वता॒ᳶ प्रैष॑मैच्छ॒न्तम्मथ्स्य॒ᳶ प्राब्र॑वी॒त्तम॑शपद्धि॒याधि॑या त्वा वध्यासु॒र्यो मा॒ प्रावो॑च॒ इति॒ तस्मा॒न्मथ्स्य॑न्धि॒याधि॑या घ्नन्ति</p>
<h3 id="मनतर-128">मन्त्रः</h3>
<p>अ॒ग्नेस्त्रयो॒ ज्यायाꣳ॑सो॒ भ्रात॑र आसन्  ।<br>
ते दे॒वेभ्यो॑ ह॒व्यँव्वह॑न्त॒ᳶ प्रामी॑यन्त ।<br>
सो᳚ऽग्निर॑बिभेत् ।</p>
<h4 id="टक-128">टीका</h4>
<p>1अग्नेस्त्रय इत्यादि ॥ गतम् ।</p>
<h3 id="मनतर-129">मन्त्रः</h3>
<p>इ॒त्थँव्वाव स्य आर्ति॒मारि॑ष्य॒तीति॑ ।</p>
<h4 id="टक-129">टीका</h4>
<p>इत्थं वाव स्य इति । आत्मानमेव स एष इति निर्दिशति ।</p>
<h3 id="मनतर-130">मन्त्रः</h3>
<p>स निला॑यत ।</p>
<h4 id="टक-130">टीका</h4>
<p>स निलायत निरगच्छत् । &lsquo;उपसर्गस्यायतौ&rsquo; इति लत्वम् ।</p>
<h3 id="मनतर-131">मन्त्रः</h3>
<p>सो॑ऽपᳶ प्रावि॑शत् ।</p>
<h4 id="टक-131">टीका</h4>
<p>सोऽपः प्राविशदित्यादि । अप्सु प्रविष्टमदृश्यतां गतम् ।</p>
<h3 id="मनतर-132">मन्त्रः</h3>
<p>तन्दे॒वता॒ᳶ प्रैष॑मैच्छन् ।<br>
तम्मथ्स्य॒ᳶ प्राब्र॑वीत् ।</p>
<h4 id="टक-132">टीका</h4>
<p>प्रैषमिष्टविषये प्रेषितुमैच्छन् देवताः तदर्थं तमन्विछन्ति स्मेति यावत् । छान्दसो णमुल् । अथाप्सु स्थितः कश्चिन्मत्स्यः तमग्निं प्राब्रवीत् इह वसतीति ।</p>
<h3 id="मनतर-133">मन्त्रः</h3>
<p>तम॑शपत् ।<br>
धि॒याधि॑या त्वा वध्यासु॒र्यो मा॒ प्रावो॑च॒ इति॑ ।</p>
<h4 id="टक-133">टीका</h4>
<p>अथाग्निर्मत्स्यमशपत् यस्त्वं मामदृश्यं देवताभ्यः प्रावोचः तत्त्वां सर्वेऽपि धियाधिया कर्मणा जालग्रहणादिना व्यापारेण वध्यासुः । पुरुषव्यापारेणैव तव प्राणवियोगोऽस्त्विति । बुद्धियोगो वा धीरित्युच्यते ।</p>
<h3 id="मनतर-134">मन्त्रः</h3>
<p>तस्मा॒न्मथ्स्य॑न्धि॒याधि॑या घ्नन्ति।</p>
<h4 id="टक-134">टीका</h4>
<p>तस्माच्छप्तत्वादद्यापि तथैव क्रियते मत्स्यः ॥</p>
<h3 id="सयकतमनतर-62">संयुक्तमन्त्रः</h3>
<p>श॒प्तः [30] हि तमन्व॑विन्द॒न्तम॑ब्रुव॒न्नुप॑ न॒ आ व॑र्तस्व ह॒व्यन्नो॑ व॒हेति॒ सो᳚ऽब्रवी॒द्वरँ॑व्वृणै॒ यदे॒व गृ॑ही॒तस्याहु॑तस्य बहिᳶपरि॒धि स्कन्दा॒त्तन्मे॒ भ्रातृ॑णाम्भाग॒धेय॑मस॒दिति॒ तस्मा॒द्यद्गृ॑ही॒तस्याहु॑तस्य बहिᳶपरि॒धि स्कन्द॑ति॒ तेषा॒न्तद्भा॑ग॒धेय॒न्ताने॒व तेन॑ प्रीणाति परि॒धीन्परि॑ दधाति॒ रख्ष॑सा॒मप॑हत्यै</p>
<h3 id="मनतर-135">मन्त्रः</h3>
<p>श॒प्तो हि तमन्व॑विन्दन् ।<br>
तम॑ब्रुवन् ।<br>
उप॑ न॒ आ व॑र्तस्व, ह॒व्यन्नो॑ व॒हेति॑ ।<br>
सो᳚ऽब्रवीत् ।<br>
वरँ॑व्वृणै  ।</p>
<h4 id="टक-135">टीका</h4>
<p>2तमन्वविन्दन्नित्यादि ॥ गतम् ।</p>
<h3 id="मनतर-136">मन्त्रः</h3>
<p>यदे॒व गृ॑ही॒तस्याहु॑तस्य बहिᳶपरि॒धि स्कन्दा॒त् तन्मे॒ भ्रातृ॑णाम्भाग॒धेय॑मस॒दिति॑ ।
तस्मा॒द्यद्गृ॑ही॒तस्याहु॑तस्य बहिᳶपरि॒धि स्कन्द॑ति ।<br>
तेषा॒न् तद्भा॑ग॒धेय᳚म् ।<br>
ताने॒व तेन॑ प्रीणाति ।<br>
परि॒धीन्परि॑ दधाति॒ रख्ष॑सा॒मप॑हत्यै ।</p>
<h4 id="टक-136">टीका</h4>
<p>स्कन्दादिति । लेट्याडागमः । असदित्यडागमः तस्मात्परिधानं कर्तव्यं रक्षसां चापहत्यै भवति ॥</p>
<h3 id="सयकतमनतर-63">संयुक्तमन्त्रः</h3>
<p>सꣵ स्प॑र्‌शयति [31] रख्ष॑सा॒मन॑न्ववचाराय॒ न पु॒रस्ता॒त्परि॑ दधात्यादि॒त्यो ह्ये॑वोद्यन्पु॒रस्ता॒द्रख्षाꣳ॑स्यप॒हन्ति</p>
<h3 id="मनतर-137">मन्त्रः</h3>
<p>सꣵ स्प॑र्‌शयति रख्ष॑सा॒मन॑न्ववचाराय ।<br>
न पु॒रस्ता॒त्परि॑ दधाति ।<br>
आ॒दि॒त्यो हि ह्ये॑वोद्यन्पु॒रस्ता॒द्रख्षाꣳ॑स्यप॒हन्ति ।</p>
<h3 id="मनतर-138">मन्त्रः</h3>
<h4 id="टक-137">टीका</h4>
<p>3संस्पर्शयतीत्यादि ॥ गतम् ॥</p>
<h3 id="आघरवध">आघारविधिः</h3>
<h4 id="सयकतमनतर-64">संयुक्तमन्त्रः</h4>
<p>ऊ॒र्ध्वे स॒मिधा॒वा द॑धात्यु॒परि॑ष्टादे॒व रख्षा॒ꣳ॒स्यप॑ हन्ति॒ यजु॑षा॒न्यान्तू॒ष्णीम॒न्याम्मि॑थुन॒त्वाय॒ द्वे आ द॑धाति द्वि॒पाद्यज॑मान॒ᳶ प्रति॑ष्ठित्यै</p>
<h4 id="मनतर-139">मन्त्रः</h4>
<p>ऊ॒र्ध्वे स॒मिधा॒वा द॑धाति ।<br>
उ॒परि॑ष्टादे॒व रख्षा॒ꣳ॒स्यप॑ हन्ति ।</p>
<p>यजु॑षा॒न्यान्तू॒ष्णीम॒न्याम्मि॑थुन॒त्वाय॒ द्वे आ द॑धाति ।<br>
द्वि॒पाद्यज॑मान॒ᳶ प्रति॑ष्ठित्यै ।</p>
<h4 id="टक-138">टीका</h4>
<p>4ऊर्ध्वे इत्यादि ॥ आघारविधिः । यजुषेति । &lsquo;वीतिहोत्रं त्वा कवे&rsquo; इति दक्षिणाम् । यजुर्वेदाम्नानात् गायत्र्येव यजुरित्युच्यते । तेन विभिन्नलिङ्गद्वयसयोगान्मिथुनत्वम् ॥</p>
<h3 id="सयकतमनतर-65">संयुक्तमन्त्रः</h3>
<p>ब्रह्मवा॒दिनो॑ वदन्ति॒ स त्वै य॑जेत॒ यो य॒ज्ञस्यार्त्या॒ वसी॑या॒न्थ्स्यादिति॒ भूप॑तये॒ स्वाहा॒ भुव॑नपतये॒ स्वाहा॑ भू॒ताना᳚म् [32]<br>
पत॑ये॒ स्वाहेति॑ स्क॒न्नमनु॑ मन्त्रयेत य॒ज्ञस्यै॒व तदार्त्या॒ यज॑मानो॒ वसी॑यान्भवति॒ भूय॑सी॒र्‌हि दे॒वताः᳚ प्री॒णाति</p>
<h3 id="मनतर-140">मन्त्रः</h3>
<p>ब्र॒ह्म॒वा॒दिनो॑ वदन्ति ।
स त्वै य॑जेत ।
यो य॒ज्ञस्यार्त्या॒ वसी॑या॒न्थ्स्यादिति॑ ।</p>
<p>भूप॑तये॒ स्वाहा᳚ ।<br>
भुव॑नपतये॒ स्वाहा᳚ ।<br>
भू॒ताना॒म्पत॑ये स्वाहेति॑ स्क॒न्नमनु॑ मन्त्रयेत ।<br>
य॒ज्ञस्यै॒व तदार्त्या॒ यज॑मानो॒ वसी॑यान्भवति ।</p>
<h4 id="टक-139">टीका</h4>
<p>5ब्रह्मवादिन इत्यादि ॥ अनार्थावस्थायां वसुमत्तरोऽस्त्विति यः कामयेत । गतमन्यत् ।</p>
<h3 id="मनतर-141">मन्त्रः</h3>
<p>भूय॑सी॒र्‌हि दे॒वताः᳚  प्री॒णाति॑ ।</p>
<h4 id="टक-140">टीका</h4>
<p>भूयसीरिति । अनार्तावस्थाया बहुतरा इति तेनार्तत्वमेव वरमिति ॥</p>
<h3 id="सयकतमनतर-66">संयुक्तमन्त्रः</h3>
<p>जा॒मि वा ए॒तद्य॒ज्ञस्य॑ क्रियते॒ यद॒न्वञ्चौ॑ पुरो॒डाशा॑वुपाꣳशुया॒जम॑न्त॒रा य॑ज॒त्यजा॑मित्वा॒याथो॑ मिथुन॒त्वाय</p>
<h3 id="मनतर-142">मन्त्रः</h3>
<p>जा॒मि वा ए॒तद्य॒ज्ञस्य॑ क्रियते ।<br>
यद॒न्वञ्चौ॑ पुरो॒डाशा॑वुपाꣳशुया॒जम॑न्त॒रा य॑जति, <br>
अजा॑मित्वा॒याथो॑ मिथुन॒त्वाय॑ ।</p>
<h4 id="टक-141">टीका</h4>
<p>6जामि आलस्यजनकम् । अन्वञ्चौ अनुपूर्वौ अन्येनाव्यवहितौ यद्भवतः पुरोडाशौ तस्मादाज्यहविरुपांशुयाजः पौर्णमास्यां मध्ये भवति पुरोडाशयोः प्रधानमेव । पुरोडाशाज्यहविषोः द्वयस्य विभिन्नरूपत्वात् मिथुनत्वम् ॥</p>
<h3 id="सयकतमनतर-67">संयुक्तमन्त्रः</h3>
<p>अ॒ग्निर॒मुष्मिँ॑ल्लो॒क आसी᳚द्य॒मो᳚ऽस्मिन्ते दे॒वा अ॑ब्रुव॒न्नेते॒मौ वि पर्यू॑हा॒मेत्य॒न्नाद्ये॑न दे॒वा अ॒ग्निम् [33]  उ॒पाम॑न्त्रयन्त रा॒ज्येन॑ पि॒तरो॑ य॒मन्तस्मा॑द॒ग्निर्दे॒वाना॑मन्ना॒दो य॒मᳶ पि॑तृ॒णाꣳ राजा॒ य ए॒वँव्वेद॒ प्र रा॒ज्यम॒न्नाद्य॑माप्नोति</p>
<h3 id="मनतर-143">मन्त्रः</h3>
<p>अ॒ग्निर॒मुष्मिँ॑ल्लो॒क आसी᳚त् ।<br>
य॒मो᳚ऽस्मिन् +++(लोक आसीत्)+++                                                                                                                                                                                                  <br>
ते दे॒वा अ॑ब्रुवन् ।<br>
एते॒मौ वि पर्यू॑हा॒मेति॑ ।</p>
<h4 id="टक-142">टीका</h4>
<p>7अग्निरमुष्मिन् लोके इत्यादि ॥ अमुष्मिन् पितृलोके । व्याख्यातमन्यत् ।</p>
<h3 id="मनतर-144">मन्त्रः</h3>
<p>अ॒न्नाद्ये॑न दे॒वा अ॒ग्निमु॒पाम॑न्त्रयन्त ।<br>
रा॒ज्येन॑ पि॒तरः॑ ।<br>
य॒मन्तस्मा॑द॒ग्निर्दे॒वाना॑मन्ना॒दः .. <br>
य॒मᳶ पि॑तृ॒णाꣳ राजा᳚ ।<br>
य ए॒वँव्वेद॑ ।<br>
प्र रा॒ज्यम॒न्नाद्य॑माप्नोति ।</p>
<h4 id="टक-143">टीका</h4>
<p>अन्नाद्येनेति । गतम् । एवं वेदिता राज्यमन्नाद्यं च प्राप्नोति ॥</p>
<h3 id="सयकतमनतर-68">संयुक्तमन्त्रः</h3>
<p>तस्मा॑ ए॒तद्भा॑ग॒धेय॒म्प्राय॑च्छ॒न्‌यद॒ग्नये᳚ स्विष्ट॒कृते॑ऽव॒द्यन्ति॒ यद॒ग्नये᳚ स्विष्ट॒कृते॑ऽव॒द्यति॑ भाग॒धेये॑नै॒व तद्रु॒द्रꣳ सम॑र्धयति</p>
<h3 id="मनतर-145">मन्त्रः</h3>
<p>तस्मा॑ ए॒तद्भा॑ग॒धेय॒म्प्राय॑च्छन्।<br>
‌यद॒ग्नये᳚ स्विष्ट॒कृते॑ऽव॒द्यन्ति॑ ।<br>
यद॒ग्नये᳚ स्विष्ट॒कृते॑ऽव॒द्यति॑ ।<br>
भा॒ग॒धेये॑नै॒व तद्रु॒द्रꣳ सम॑र्धयति ।</p>
<h4 id="टक-144">टीका</h4>
<p>8तस्मा एतदित्यादि ॥ शोभनमिष्टं करोतीति स्विष्टकृन्नामा प्रकृतादग्नेः प्रशस्तो योन्योऽग्निः तस्मात्तदीयेनैवावदानेन रुद्रमेव भागसमृद्धं करोति तस्य रुद्रात्मकत्वात् ॥</p>
<h3 id="सयकतमनतर-69">संयुक्तमन्त्रः</h3>
<p>स॒कृथ्स॑कृ॒दव॑ द्यति स॒कृदि॑व॒ हि रु॒द्र उ॑त्तरा॒र्धादव॑ द्यत्ये॒षा वै रु॒द्रस्य॑ [34] दिख्स्वाया॑मे॒व दि॒शि रु॒द्रन्नि॒रव॑दयते॒ द्विर॒भि घा॑रयति चतुरव॒त्तस्याप्त्यै॑</p>
<h3 id="मनतर-146">मन्त्रः</h3>
<p>स॒कृथ्स॑कृ॒दव॑ द्यति ।</p>
<h4 id="टक-145">टीका</h4>
<p>9सकृत्सकृदिति ॥ एकवारमेकवारं सर्वेषु । &lsquo;एकस्य सकृच्च&rsquo; इति निपात्यते ।</p>
<h3 id="मनतर-147">मन्त्रः</h3>
<p>स॒कृदि॑व॒ हि रु॒द्र उ॑त्तरा॒र्धादव॑ द्यति ।</p>
<h4 id="टक-146">टीका</h4>
<p>सकृदिवेति । अनावृत्त्यादिसामान्यत्वात् तुल्योत्कृष्टरहिते पदे स्थितत्वात् ।</p>
<h3 id="मनतर-148">मन्त्रः</h3>
<p>ए॒षा वै रु॒द्रस्य॒ दिक् ।</p>
<h4 id="टक-147">टीका</h4>
<p>एषेति । उद्गततरा उत्तरा, अण्डावरणैरप्यनावृतत्वात् ।</p>
<h3 id="मनतर-149">मन्त्रः</h3>
<p>स्वाया॑मे॒व दि॒शि रु॒द्रन्नि॒रव॑दयते ।</p>
<h4 id="टक-148">टीका</h4>
<p>निरवदयत इति निष्कष्य देवतान्तरेभ्यो व्यावृत्तं भागेन तर्पयति ।</p>
<h3 id="मनतर-150">मन्त्रः</h3>
<p>द्विर॒भि घा॑रयति चतुरव॒त्तस्याप्त्यै॑ ।</p>
<h4 id="टक-149">टीका</h4>
<p>द्विरित्यादि । गतम् ॥</p>
<h3 id="सयकतमनतर-70">संयुक्तमन्त्रः</h3>
<p>प॒शवो॒ वै पूर्वा॒ आहु॑तय ए॒ष रु॒द्रो यद॒ग्निर्यत्पूर्वा॒ आहु॑तीर॒भि जु॑हु॒याद्रु॒द्राय॑ प॒शूनपि॑ दध्यादप॒शुर्यज॑मानस्स्यादति॒हाय॒ पूर्वा॒ आहु॑तीर्जुहोति पशू॒नाङ्गो॑पी॒थाय॑ ॥ [35]</p>
<h3 id="मनतर-151">मन्त्रः</h3>
<p>प॒शवो॒ वै पूर्वा॒ आहु॑तय   ,
ए॒ष रु॒द्रो यद॒ग्निर्यत्पूर्वा॒ आहु॑तीर॒भि जु॑हु॒याद्
रु॒द्राय॑ प॒शूनपि॑ दध्यत्
अप॒शुर्यज॑मानस्स्यादति॒हाय॒ पूर्वा॒ आहु॑तीर्जुहोति पशू॒नाङ्गो॑पी॒थाय॑ ॥ [35]</p>
<h4 id="टक-150">टीका</h4>
<p>10पशवो वा इत्यादि ॥ अभिहोम उपरि होमः । अतिहाय होमः अतिलङ्घ्य होमः ॥</p>
<p>इति द्वितीये षष्ठे षष्ठोनुवाकः ॥</p>
<h2 id="इषटहतरबरहमणम">इष्टिहोत्रब्राह्मणम्</h2>
<h2 id="अनवक-७-इडपहवनवध">अनुवाकः ७ (इडोपाह्वानविधिः)</h2>
<h3 id="सयकतमनतर-71">संयुक्तमन्त्रः</h3>
<p>मनु॑ᳶ पृथि॒व्या य॒ज्ञिय॑मैच्छ॒थ्स घृ॒तन्निषि॑क्तमविन्द॒थ्सो᳚ऽब्रवी॒त्को᳚ऽस्येश्व॒रो य॒ज्ञेऽपि॒ कर्तो॒रिति॒ ताव॑ब्रूताम्मि॒त्रावरु॑णौ॒ गोरे॒वावमी᳚श्व॒रौ कर्तोः᳚ स्व॒ इति॒ तौ ततो॒ गाꣳ समै॑रयता॒ꣳ॒ सा यत्र॑यत्र॒ न्यक्रा॑म॒त्ततो॑ घृ॒तम॑पीड्यत॒ तस्मा᳚द्घृ॒तप॑द्युच्यते॒ तद॑स्यै॒ जन्मोप॑हूतꣳ रथन्त॒रꣳ स॒ह पृ॑थि॒व्येत्या॑ह [36]</p>
<h3 id="मनतर-152">मन्त्रः</h3>
<p>मनु॑ᳶ पृथि॒व्या य॒ज्ञिय॑मैच्छत्।<br>
स घृ॒तन्निषि॑क्तमविन्दत् ।</p>
<h4 id="टक-151">टीका</h4>
<p>1अतः परं चत्वारोऽनुवाका इष्टिहौत्रब्राह्मणम् । मनुः पृथिव्या इत्यादि ॥ इडोपाह्वानविधिः । यज्ञार्हमन्विच्छत् । पृथिव्या निषिक्तं घृतं लब्धवान् उपलब्धवान् ।</p>
<h3 id="मनतर-153">मन्त्रः</h3>
<h4 id="टक-152">टीका</h4>
<p>वृष्टिरूपाया इडायाः कार्यं दृष्टवान् । उक्तं च &lsquo;वृष्टिर्वा इडा&rsquo; इति ।</p>
<h3 id="मनतर-154">मन्त्रः</h3>
<p>सो᳚ऽब्रवीत् ।<br>
को᳚ऽस्येश्व॒रो य॒ज्ञेऽपि॒ कर्तो॒रिति॑ ।<br>
ताव॑ब्रूताम् ।</p>
<h4 id="टक-153">टीका</h4>
<p>अथाब्रवीत् प्रजापतिः कोऽस्य घृतस्य यज्ञेऽपि साधनभावं कर्तुमीश्वरः स्यात् । &lsquo;ईश्वरे तोसुन्कसुनौ&rsquo; ।</p>
<h3 id="मनतर-155">मन्त्रः</h3>
<p>मि॒त्रावरु॑णौ॒ गोरे॒वावमी᳚श्व॒रौ कर्तोः᳚ स्व॒ इति॑ ।</p>
<h4 id="टक-154">टीका</h4>
<p>अथ मित्रावरुणावब्रूतां गोरेव यज्ञे साधनभावं कर्तुं आवामीश्वरौ स्वः न कार्यभूतस्य घृतस्येति । अत्रापीडायाः गोश्शरीरत्वादिडैव गौरुच्यते । यथोक्तं &lsquo;शरीरं वा अस्यैतदुपाह्वथाः&rsquo; इति ।</p>
<h3 id="मनतर-156">मन्त्रः</h3>
<p>तौ ततो॒ गाꣳ समै॑रयताम् ।</p>
<h4 id="टक-155">टीका</h4>
<p>अथैवमुक्तवन्तौ मित्रावरुणौ गां गोशरीरां वृष्ट्यात्मिकामिडां समैरयतां यज्ञसाधनत्वेनागमयताम् ।</p>
<h3 id="मनतर-157">मन्त्रः</h3>
<p>सा यत्र॑यत्र॒ न्यक्रा॑मत् ।<br>
ततो॑ घृ॒तम॑पीड्यत ।<br>
तस्मा᳚द्घृ॒तप॑द्युच्यते।<br>
तद॑स्यै॒ जन्मोप॑हूतꣳ रथन्त॒रꣳ स॒ह पृ॑थि॒व्येत्या॑ह ।</p>
<h4 id="टक-156">टीका</h4>
<p>सा च यत्रयत्र न्यक्रामत् निर्गत्यापतत् गोपक्षे निमित्तं क्रामति स्म ।</p>
<h3 id="मनतर-158">मन्त्रः</h3>
<p>ततो॑ घृ॒तम॑पीड्यत ।</p>
<h4 id="टक-157">टीका</h4>
<p>ततो घृतमपीड्यत उत्पद्यते । अस्मादुदकं तस्मादिडा घृतपद्युच्यते वृष्टिद्वारेण घृतहेतुत्वात् गोरूपेण वा घृतस्य हेतुत्वात् ।</p>
<h3 id="मनतर-159">मन्त्रः</h3>
<p>तस्मा᳚द्घृ॒तप॑द्युच्यते।<br>
तद॑स्यै॒ जन्मोप॑हूतꣳ रथन्त॒रꣳ स॒ह पृ॑थि॒व्येत्या॑ह ।</p>
<h4 id="टक-158">टीका</h4>
<p>तदस्या इडाया जन्म यदिहोपह्वयते । घृतं पादेषु यस्यास्सा घृतपदी । &lsquo;कुम्भपदीषु च&rsquo; ति पादस्य लोपः , &lsquo;पादोन्यतरस्याम्&rsquo; इति ङीप्, &lsquo;पादः पत्&rsquo; इति पद्भावः । एवं मनुना प्रथममुपलब्धत्वात् इडा मानवी ।<br>
पदात् घृतपीडनात् घृतपदी । मित्रावरुणाभ्यां समीरितत्वान्मैत्रावरुणी ॥</p>
<h3 id="सयकतमनतर-72">संयुक्तमन्त्रः</h3>
<p>इ॒यँव्वै र॑थन्त॒रमि॒मामे॒व स॒हान्नाद्ये॒नोप॑ ह्वयत॒ उप॑हूतँव्वामदे॒व्यꣳ स॒हान्तरि॑ख्षे॒णेत्या॑ह</p>
<h3 id="मनतर-160">मन्त्रः</h3>
<p>इ॒यँव्वै र॑थन्त॒रमि॒मामे॒व स॒हान्नाद्ये॒नोप॑ ह्वयते ।</p>
<p>उप॑हूतँव्वामदे॒व्यꣳ स॒हान्तरि॑ख्षे॒णेत्या॑ह ।</p>
<h4 id="टक-159">टीका</h4>
<p>2उपहूतं रथन्तरमित्यादिना इडोपाह्वानमन्त्रं व्याचष्टे - इयं वा इति ॥ रथन्तरं साम । दुःखतरणहेतुत्वादियं पृथिवी रथन्तरम् । अन्नाद्येनेति । पृथिवीशब्देन पृथिवीविकारोऽन्नमुच्यते । तस्मादन्नाद्येन पृथिवीमुपह्वयते । आत्मसमीपे करोति विधेयां करोति । &lsquo;निसमुपविभ्यो ह्वः&rsquo; इत्यात्मनेपदम् ॥</p>
<h3 id="सयकतमनतर-73">संयुक्तमन्त्रः</h3>
<p>प॒शवो॒ वै वा॑मदे॒व्यम्प॒शूने॒व स॒हान्तरि॑ख्षे॒णोप॑ ह्वयत॒ उप॑हूतम्बृ॒हथ्स॒ह दि॒वेत्या॑ह</p>
<h3 id="मनतर-161">मन्त्रः</h3>
<p>प॒शवो॒ वै वा॑मदे॒व्यम्प॒शूने॒व स॒हान्तरि॑ख्षे॒णोप॑ ह्वयते ।</p>
<p>उप॑हूतम्बृ॒हथ्स॒ह दि॒वेत्या॑ह ।</p>
<h4 id="टक-160">टीका</h4>
<p>3पशवो वा इति ॥ वननीयस्वभावत्वात् ॥</p>
<h3 id="मनतर-162">मन्त्रः</h3>
<p>ऐ॒रँव्वै बृ॒हदिरा॑मे॒व स॒ह दि॒वोप॑ ह्वयते ।</p>
<h4 id="टक-161">टीका</h4>
<p>4ऐरमिति ॥ इरा वृष्टिः तत्र भवं सारं ऐरं तेन वृष्टिर्लक्ष्यते । दिवो वृष्टिं प्रवर्तयति ॥</p>
<h3 id="सयकतमनतर-74">संयुक्तमन्त्रः</h3>
<p>उप॑हूतास्स॒प्त होत्रा॒ इत्या॑ह॒ होत्रा॑ ए॒वोप॑ ह्वयत॒ उप॑हूता धे॒नुः [37]  स॒हर्‌ष॒भेत्या॑ह</p>
<h3 id="मनतर-163">मन्त्रः</h3>
<p>उप॑हूतास्स॒प्त होत्रा॒ इत्या॑ह ।<br>
होत्रा॑ ए॒वोप॑ ह्वयते ।<br>
उप॑हूता धे॒नुस्स॒हर्‌ष॒भेत्या॑ह ।</p>
<h4 id="टक-162">टीका</h4>
<p>5होतृकान् पुनर्यागेषु प्रवर्तयन्ति ॥</p>
<h3 id="मनतर-164">मन्त्रः</h3>
<p>मि॒थु॒नमे॒वोप॑ ह्वयते ।<br>
उप॑हूतो भ॒ख्षस्सखेत्या॑ह ।</p>
<h4 id="टक-163">टीका</h4>
<p>6मिथुनमिति ॥ उपलक्षणत्वात्सर्वमिथुनानां प्रजनयितारमात्मानं करोति ।</p>
<h3 id="मनतर-165">मन्त्रः</h3>
<p>सोमपी॒थमे॒वोप॑ ह्वयते ।<br>
उप॑हू॒ताँ (4) हो इत्या॑ह ।</p>
<h4 id="टक-164">टीका</h4>
<p>7सोमपीथमिति ॥ भक्ष्यत इति भक्षः सोमः सखा समानख्यानः तस्य पानं पुनःपुनः प्रवर्तयति ॥</p>
<h3 id="सयकतमनतर-75">संयुक्तमन्त्रः</h3>
<p>आ॒त्मान॑मे॒वोप॑ ह्वयत आ॒त्मा ह्युप॑हूतानाँ॒व्वसि॑ष्ठ॒ इडा॒मुप॑ ह्वयते प॒शवो॒ वा इडा॑ प॒शूने॒वोप॑ ह्वयते च॒तुरुप॑ ह्वयते॒ चतु॑ष्पादो॒ हि प॒शवो॑ मान॒वीत्या॑ह॒ मनु॒र्ह्ये॑ताम् [38] अग्रेऽप॑श्यद्घृ॒तप॒दीत्या॑ह॒ यदे॒वास्यै॑ प॒दाद्घृ॒तमपी᳚ड्यत॒ तस्मा॑दे॒वमा॑ह मैत्रावरु॒णीत्या॑ह मि॒त्रावरु॑णौ॒ ह्ये॑नाꣳ स॒मैर॑यताम्</p>
<h3 id="मनतर-166">मन्त्रः</h3>
<p>आ॒त्मान॑मे॒वोप॑ ह्वयतेे ।</p>
<h4 id="टक-165">टीका</h4>
<p>8आत्मानमिति ॥ हो इत्यात्मोच्यते हे आत्मन् उपहूतः त्वमत्रोपहूत इति भावः । मम आत्मेतिवत् भेद उपचर्यते । आह्वाने प्लुतः । &lsquo;अणोऽप्रगृह्यस्य&rsquo; इत्यनुनासिकः । न त्वात्मनोभिरक्षिताऽग्न्यादिरुपहूयते ।</p>
<h3 id="मनतर-167">मन्त्रः</h3>
<p>आ॒त्मा ह्युप॑हूतानाँ॒व्वसि॑ष्ठ॒ इडा॒मुप॑ ह्वयते ।</p>
<h4 id="टक-166">टीका</h4>
<p>तत्र आत्मन आह्वानेन कोऽर्थ आत्मनस्तत्राह - आत्मा हीति । अन्नादिषु मध्ये आत्मा वासयितृतमः तस्मादा्माऽप्युपहूयते इति । यद्वा - तस्मादिति । उच्चैरुपहूत इति । &lsquo;दूराद्धूरे च&rsquo; इति प्लुतस्यैवं व्याख्या ।</p>
<h3 id="मनतर-168">मन्त्रः</h3>
<p>प॒शवो॒ वा इडा॑ प॒शूने॒वोप॑ ह्वयते ।<br>
च॒तुरुप॑ ह्वयते ।</p>
<h4 id="टक-167">टीका</h4>
<p>इडामुपह्वयत इति । वृष्टिरन्नं पशवो देवता वा इडा द्रव्याभिमानिनी तामुपाह्वयते । इडोपहूतेत्यस्यार्थोऽनेन व्याख्यातः । उपहूतेडेति च स एवार्थः । बहुकृत्वो वचनमादरार्थम् । यथोक्तं &lsquo;अभ्यासेन भूयांसमर्थमधिगच्छति&rsquo; इति । तत्रातिप्रसङ्गनिवृत्त्यर्थं चतुरुपह्वयत इत्युक्तम् । चतुष्पदां लाभश्चतुष्ट्वेन इडोपहूतेत्यस्याभ्यासाच्च ।</p>
<h3 id="मनतर-169">मन्त्रः</h3>
<p>चतु॑ष्पादो॒ हि प॒शवो॑ मान॒वीत्या॑ह ।<br>
मनु॒र्ह्ये॑तामग्रे᳚ऽप॑श्यत् ।<br>
घृ॒तप॒दीत्या॑ह ।<br>
यदे॒वास्यै॑ प॒दाद्घृ॒तमपी᳚ड्यत ।<br>
तस्मा॑दे॒वमा॑ह ।<br>
मै॒त्रा॒व॒रु॒णीत्या॑ह ।<br>
मि॒त्रावरु॑णौ॒ ह्ये॑नाꣳ स॒मैर॑यताेम् ।</p>
<h4 id="टक-168">टीका</h4>
<p>इत्थं मानवीत्यादि । गतम् । घृतपदीत्यादि । गतम् ॥</p>
<h3 id="सयकतमनतर-76">संयुक्तमन्त्रः</h3>
<p>ब्रह्म॑ दे॒वकृ॑त॒मुप॑हूत॒मित्या॑ह॒ ब्रह्मै॒वोप॑ ह्वयते॒ दैव्या॑ अध्व॒र्यव॒ उप॑हूता॒ उप॑हूता मनु॒ष्या॑ इत्या॑ह देवमनु॒ष्याने॒वोप॑ ह्वयते</p>
<h3 id="मनतर-170">मन्त्रः</h3>
<p>ब्रह्म॑ दे॒वकृ॑त॒मुप॑हूत॒मित्या॑ह ।<br>
ब्रह्मै॒वोप॑ ह्वयते ।<br>
दैव्या॑ अध्व॒र्यव॒ उप॑हूता॒ उप॑हूता मनु॒ष्या॑ इत्या॑ह ।</p>
<h4 id="टक-169">टीका</h4>
<p>9ब्रह्म परिबृढं यज्ञाख्यं कर्म देवेन ब्रह्मणा ऋत्विग्भिर्वाकृतम् ।</p>
<h3 id="मनतर-171">मन्त्रः</h3>
<p>दे॒व॒म॒नु॒ष्याने॒वोप॑ ह्वयते ।</p>
<h4 id="टक-170">टीका</h4>
<p>देवमनुष्यानिति । देवमनुष्यांश्चाध्वरस्य नेतॄनुपह्वयते ॥</p>
<h3 id="सयकतमनतर-77">संयुक्तमन्त्रः</h3>
<p>य इ॒मँय्य॒ज्ञमवा॒न्‌ये य॒ज्ञप॑तिँ॒व्वर्धा॒नित्या॑ह [39] य॒ज्ञाय॑ चै॒व यज॑मानाय चा॒शिष॒मा शा᳚स्त॒ उप॑हूते॒ द्यावा॑पृथि॒वी इत्या॑ह॒ द्यावा॑पृथि॒वी ए॒वोप॑ ह्वयते</p>
<h3 id="मनतर-172">मन्त्रः</h3>
<p>य इ॒मँय्य॒ज्ञमवा॒न्‌ ये य॒ज्ञप॑तिँ॒व्वर्धा॒नित्या॑ह ।<br>
य॒ज्ञाय॑ चै॒व यज॑मानाय चा॒शिष॒मा शा᳚स्ते ।<br>
उप॑हूते॒ द्यावा॑पृथि॒वी इत्या॑ह ।<br>
द्यावा॑पृथि॒वी ए॒वोप॑ ह्वयते ।</p>
<h4 id="टक-171">टीका</h4>
<p>10यज्ञाय चैवेत्यादि ॥ गतम् ॥</p>
<h3 id="सयकतमनतर-78">संयुक्तमन्त्रः</h3>
<p>पूर्व॒जे ऋ॒ताव॑री॒ इत्या॑ह पूर्व॒जे ह्ये॑ते ऋ॒ताव॑री दे॒वी दे॒वपु॑त्रे॒ इत्या॑ह दे॒वी ह्ये॑ते दे॒वपु॑त्रे॒ उप॑हूतो॒ऽयँय्यज॑मान॒ इत्या॑ह॒ यज॑मानमे॒वोप॑ ह्वयत॒ उत्त॑रस्यान्देवय॒ज्याया॒मुप॑हूतो॒ भूय॑सि हवि॒ष्कर॑ण॒ उप॑हूतो दि॒व्ये धाम॒न्नुप॑हूतः [40] इत्या॑ह</p>
<h3 id="मनतर-173">मन्त्रः</h3>
<p>पू॒र्व॒जे ऋ॒ताव॑री॒ इत्या॑ह ।<br>
पू॒र्व॒जे ह्ये॑ते ऋ॒ताव॑री दे॒वी दे॒वपु॑त्रे॒ इत्या॑ह ।<br>
दे॒वी ह्ये॑ते दे॒वपु॑त्रे॒ उप॑हूतो॒ऽयँय्यज॑मान॒ इत्या॑ह।<br>
यज॑मानमे॒वोप॑ ह्वयते ।</p>
<p>उत्त॑रस्यान्देवय॒ज्याया॒मुप॑हूतो॒,  भूय॑सि हवि॒ष्कर॑ण॒ उप॑हूतो, दि॒व्ये धाम॒न्नुप॑हूत  इत्या॑ह ।</p>
<h4 id="टक-172">टीका</h4>
<p>11पूर्वजे इति ॥ सर्वविकारेभ्यः पूर्वमुत्पन्ने । ऋतावरी सत्यवत्यौ वा तत्साधनत्वेन । मत्वर्थीये मतुपि &lsquo;वनो र च&rsquo; इति, &lsquo;वा छन्दसि'इति पूर्वसवर्णदीर्घत्वम् । देवनशीले देव्यौ देवाः पुत्राः ययोस्तौ तादृश्यौ ॥</p>
<h3 id="सयकतमनतर-79">संयुक्तमन्त्रः</h3>
<p>प्र॒जा वा उत्त॑रा देवय॒ज्या प॒शवो॒ भूयो॑ हवि॒ष्कर॑णꣳ सुव॒र्गो लो॒को दि॒व्यन्धामे॒दम॑सी॒दम॒सीत्ये॒व य॒ज्ञस्य॑ प्रि॒यन्धामोप॑ ह्वयते॒ विश्व॑मस्य प्रि॒यमुप॑हूत॒मित्या॒हाछ॑म्बट्कारमे॒वोप॑ ह्वयते ॥ [41]</p>
<h3 id="मनतर-174">मन्त्रः</h3>
<p>प्र॒जा वा उत्त॑रा देवय॒ज्या ।<br>
प॒शवो॒ भूयो॑ हवि॒ष्कर॑णम् ।<br>
सुव॒र्गो लो॒को दि॒व्यन्धाम॑ ।</p>
<h4 id="टक-173">टीका</h4>
<p>12प्रजा वा इत्यादि ॥ दर्शपूर्णमासाद्यविच्छेदः प्रजाहेतुः ।</p>
<h3 id="मनतर-175">मन्त्रः</h3>
<p>इ॒दम॑सी॒दम॒सीत्ये॒व य॒ज्ञस्य॑ प्रि॒यन्धामोप॑ ह्वयते ।
विश्व॑मस्य प्रि॒यमुप॑हूत॒मित्या॑ह ।</p>
<h4 id="टक-174">टीका</h4>
<p>इदमसीदमसीत्यादि । प्रजा वा पशवः स्वर्गो वा यद्यज्ञस्य प्रियं धाम तादात्म्येन यज्ञे यजमानः उपहूतो भवति ।</p>
<h3 id="मनतर-176">मन्त्रः</h3>
<p>अछ॑म्बट्कारमे॒वोप॑ ह्वयते ॥</p>
<h4 id="टक-175">टीका</h4>
<p>अछम्बट्कारमेवेति । बडिति सत्यनाम । तस्य छादनं छम्बट्काः किञ्चिदप्यपरिच्छाद्य सर्वमप्यस्य यजमानस्य प्रियमुपह्वयते ॥</p>
<p>इति द्वितीये षष्ठे सप्तमोऽनुवाकः ॥</p>
<h2 id="अनवक-८">अनुवाकः ८</h2>
<h3 id="सयकतमनतर-80">संयुक्तमन्त्रः</h3>
<p>प॒शवो॒ वा इडा᳚ स्व॒यमा द॑त्ते॒ काम॑मे॒वात्मना॑ पशू॒नामा द॑त्ते॒ न ह्य॑न्यᳵ काम॑म्पशू॒नाम्प्र॒यच्छ॑ति वा॒चस्पत॑ये त्वा हु॒तम्प्राश्ञा॒मीत्या॑ह॒ वाच॑मे॒व भा॑ग॒धेये॑न प्रीणाति॒ सद॑स॒स्पत॑ये त्वा हु॒तम्प्राश्ञा॒मीत्या॑ह</p>
<h3 id="मनतर-177">मन्त्रः</h3>
<p>प॒शवो॒ वा इडा᳚ स्व॒यमा द॑त्ते ।<br>
काम॑मे॒वात्मना॑ पशू॒नामा द॑त्ते ।<br>
न ह्य॑न्यᳵ काम॑म्पशू॒नाम्प्र॒यच्छ॑ति ।<br>
वा॒चस्पत॑ये त्वा हु॒तम्प्राश्ञा॒मीत्या॑ह ।<br>
वाच॑मे॒व भा॑ग॒धेये॑न प्रीणाति ।<br>
सद॑स॒स्पत॑ये त्वा हु॒तम्प्राश्ञा॒मीत्या॑ह ।</p>
<h4 id="टक-176">टीका</h4>
<p>1पशवो वा इत्यादि ॥ इडायाः स्वयमादानव्याजेन पशूनामेव कामं स्वयमादत्ते पशुभ्यः प्रदातुं हस्ते गृह्णाति । न ह्यन्यः पशूनां कामं प्रदातुमर्हतीति ॥</p>
<h3 id="सयकतमनतर-81">संयुक्तमन्त्रः</h3>
<p>स्व॒गाकृ॑त्यै चतुरव॒त्तम्भ॑वति ह॒विर्वै च॑तुरव॒त्तम्प॒शव॑श्चतुरव॒त्तय्यँद्धोता᳚ प्राश्ञी॒याद्धोता᳚ [42]  आर्ति॒मार्च्छे॒द्यद॒ग्नौ जु॑हु॒याद्रु॒द्राय॑ प॒शूनपि॑ दध्यादप॒शुर्यज॑मानस्स्यात्</p>
<h3 id="मनतर-178">मन्त्रः</h3>
<p>स्व॒गाकृ॑त्यै चतुरव॒त्तम्भ॑वति।</p>
<h4 id="टक-177">टीका</h4>
<p>2स्वगाकृतिः यथा स्वभागकरणम् । &lsquo;ऊर्यादिच्विडाचश्च&rsquo; इति गतित्वात् &lsquo;तादौ च&rsquo; इति गतेः प्रकृतिस्वरत्वम् ।</p>
<h3 id="मनतर-179">मन्त्रः</h3>
<p>ह॒विर्वै च॑तुरवत् ।<br>
तम्प॒शव॑श्चतुरवत् ।<br>
तय्यँद्धोता᳚ प्राश्ञीयात् ।<br>
होता᳚ आर्ति॒मार्छे᳚त् ।</p>
<p>यद॒ग्नौ जु॑हु॒याद्रु॒द्राय॑ प॒शूनपि॑ दध्यात् ।</p>
<p>अप॒शुर्यज॑मानस्स्यात् ।</p>
<h4 id="टक-178">टीका</h4>
<p>चतुरवत्तमित्यादि । गतम् ॥</p>
<h3 id="सयकतमनतर-82">संयुक्तमन्त्रः</h3>
<p>वा॒चस्पत॑ये त्वा हु॒तम्प्राश्ञा॒मीत्या॑ह प॒रोख्ष॑मे॒वैन॑ज्जुहोति॒ सद॑स॒स्पत॑ये त्वा हु॒तम्प्राश्ञा॒मीत्या॑ह स्व॒गाकृ॑त्यै॒ प्राश्ञ॑न्ति ती॒र्थ ए॒व प्राश्ञ॑न्ति॒ दख्षि॑णान्ददाति ती॒र्थ ए॒व दख्षि॑णान्ददाति॒ वि वा ए॒तद्य॒ज्ञम् [43] छिन्दन्ति</p>
<h3 id="मनतर-180">मन्त्रः</h3>
<p>वा॒चस्पत॑ये त्वा हु॒तम्प्राश्ञा॒मीत्या॑ह ।<br>
प॒रोख्ष॑मे॒वैन॑ज्जुहोति ।<br>
सद॑स॒स्पत॑ये त्वा हु॒तम्प्राश्ञा॒मीत्या॑ह ।</p>
<h4 id="टक-179">टीका</h4>
<p>3परोक्षमिति ॥ कोऽत्र प्राश्नाति प्रहूयत एवेदं वाचस्पतय इति प्रच्छादनं परोक्षत्वम् । तेन होतुः प्राशननिमित्ताया आर्तेरप्रसङ्गः ।</p>
<h3 id="मनतर-181">मन्त्रः</h3>
<p>स्व॒गाकृ॑त्यै॒ प्राश्ञ॑न्ति ।<br>
ती॒र्थ ए॒व प्राश्ञ॑न्ति ।<br>
दख्षि॑णान्ददाति ।<br>
ती॒र्थ ए॒व दख्षि॑णान्ददाति ।</p>
<h4 id="टक-180">टीका</h4>
<p>प्राश्नातीति । सर्वेऽपि यजमानपञ्चमाः सह प्राश्नन्तीति । तीर्थे दुःखोत्तरणावसरे प्राशनं दक्षिणादानं च कृतं भवतीति । ऋत्विग्भ्यः पुरोडाशप्रदानं दक्षिणा ।</p>
<h3 id="मनतर-182">मन्त्रः</h3>
<p>वि वा ए॒तद्य॒ज्ञम् छिन्दन्ति ।</p>
<h4 id="टक-181">टीका</h4>
<p>वि वा एतदित्यादि । गतम् ॥</p>
<h3 id="सयकतमनतर-83">संयुक्तमन्त्रः</h3>
<p>यन्म॑ध्य॒तᳶ प्रा॒श्ञन्त्य॒द्भिर्मा᳚र्जयन्त॒ आपो॒ वै सर्वा॑ दे॒वता॑ दे॒वता॑भिरे॒व य॒ज्ञꣳ सन्त॑न्वन्ति</p>
<h3 id="मनतर-183">मन्त्रः</h3>
<p>यन्म॑ध्य॒तᳶ प्रा॒श्ञन्ति॑ ।<br>
अ॒द्भिर्मा᳚र्जयन्ते ।
आपो॒ वै सर्वा॑  दे॒वताः᳚ ।<br>
दे॒वता॑भिरे॒व य॒ज्ञꣳ सन्त॑न्वन्ति ।</p>
<h4 id="टक-182">टीका</h4>
<p>4मार्जयन्त इति ॥ &lsquo;मनो ज्योतिः&rsquo; इत्यन्तर्वेदि मार्जनम् ॥</p>
<h3 id="सयकतमनतर-84">संयुक्तमन्त्रः</h3>
<p>दे॒वा वै य॒ज्ञाद्रु॒द्रम॒न्तरा॑य॒न्थ्स य॒ज्ञम॑विध्य॒त्तन्दे॒वा अ॒भि सम॑गच्छन्त॒ कल्प॑तान्न इ॒दमिति॒ ते᳚ऽब्रुव॒न्थ्स्वि॑ष्टँ॒व्वै न॑ इ॒दम्भ॑विष्यति यदि॒मꣳ रा॑धयि॒ष्याम॒ इति॒ तथ्स्वि॑ष्ट॒कृत॑स्स्विष्टकृ॒त्त्वन्तस्यावि॑द्ध॒न्निः [44]  अ॒कृ॒न्त॒न्‌यवे॑न॒ सम्मि॑त॒न्तस्मा᳚द्यवमा॒त्रमव॑ द्येत् ।</p>
<h3 id="मनतर-184">मन्त्रः</h3>
<p>दे॒वा वै य॒ज्ञाद्रु॒द्रम॒न्तरा॑यन्  ।<br>
स य॒ज्ञम॑विध्यत् ।<br>
तन्दे॒वा अ॒भि सम॑गच्छन्त ।
कल्प॑तान्न इ॒दमिति॑ ।</p>
<h4 id="टक-183">टीका</h4>
<p>5देवा वै यज्ञादिति ॥ अन्तरणं विस्मरणाद्यज्ञेऽननुप्रवेशनम् । कल्पनं कर्म्णोऽविकलसम्पत्तिः ।</p>
<h3 id="मनतर-185">मन्त्रः</h3>
<p>ते᳚ऽब्रुव॒न्थ्स्वि॑ष्टँ॒व्वै न॑ इ॒दम्भ॑विष्यति ।<br>
यदि॒मꣳ रा॑धयि॒ष्याम॒ इति॑ ।</p>
<p>तथ्स्वि॑ष्ट॒कृत॑स्स्विष्टकृ॒त्त्वम् ।</p>
<p>तस्यावि॑द्ध॒न् निर॑कृन्तन्न् ।<br>
यवे॑न॒ सम्मि॑तम् ।<br>
तस्मा᳚द्यवमा॒त्रमव॑ द्येत्  ।</p>
<h4 id="टक-184">टीका</h4>
<p>अथ देवा अब्रुवन् इमं राधयिष्यामः तेन चैव यज्ञः स्विष्टकृतं भवतीति । ततः स्विष्टकृतमाराधयित्वा यज्ञस्य तदाविद्धं यवमात्रं निष्कृष्य तेन प्राशित्रमकुर्वन् तस्माद्यदि यवमात्राज्ज्यायः प्रवृद्धमवद्येत् यज्ञस्य रोपयेत् विमोहयेत् । रुप विमोहने । लिङ्गं चा - &lsquo;मा रूरुपाम यज्ञस्य&rsquo; इति ॥</p>
<h3 id="सयकतमनतर-85">संयुक्तमन्त्रः</h3>
<p>यज्ज्यायो॑ऽव॒द्येद्रो॒पये॒त्तद्य॒ज्ञस्य॒ यदुप॑ च स्तृणी॒याद॒भि च॑ घा॒रये॑दुभयतस्सꣵश्वा॒यि कु॑र्यादव॒दाया॒भि घा॑रयति॒ द्विस्सम्प॑द्यते द्वि॒पाद्यज॑मान॒ᳶ प्रति॑ष्ठित्यै॒ यत्ति॑र॒श्चीन॑मति॒हरे॒दन॑भिविद्धँय्य॒ज्ञस्या॒भि वि॑ध्ये॒दग्रे॑ण॒ परि॑ हरति ती॒र्थेनै॒व परि॑ हरति</p>
<h3 id="मनतर-186">मन्त्रः</h3>
<p>यज्ज्यायो॑ऽव॒द्येद्रो॒पो॒पये॒त्तद्य॒ज्ञस्य॑ ।<br>
यदुप॑ च स्तृणी॒याद॒भि च॑ घा॒रये॑त् ।<br>
उ॒भ॒य॒त्॒स्स॒ꣵं॒श्वा॒यि कु॑र्यात् ।<br>
अ॒व॒दाया॒भि घा॑रयति । <br>
द्विस्सम्प॑द्यते द्वि॒पाद्यज॑मान॒ᳶ प्रति॑ष्ठित्यै ।</p>
<p>यत्ति॑र॒श्चीन॑मति॒ हरे᳚त् ।<br>
अन॑भिविद्धँय्य॒ज्ञस्या॒भि वि॑ध्येत्    ।</p>
<p>अग्रे॑ण॒ परि॑ हरति  ।</p>
<p>ती॒र्थेनै॒व परि॑ हरति   ।</p>
<h4 id="टक-185">टीका</h4>
<p>6यदित्यादि ॥ उभयपार्श्वरुग्णं उभयतः संशायि । यत्तिरश्चीनमित्यादि ॥ गतम् ॥</p>
<h3 id="सयकतमनतर-86">संयुक्तमन्त्रः</h3>
<p>तत्पू॒ष्णे पर्य॑हर॒न्तत् [45]  पू॒षा प्राश्य॑ द॒तो॑ऽरुण॒त्तस्मा᳚त्पू॒षा प्र॑पि॒ष्टभा॑गोऽद॒न्तको॒ हि तन्दे॒वा अ॑ब्रुव॒न्वि वा अ॒यमा᳚र्ध्यप्राशित्रि॒यो वा अ॒यम॑भू॒दिति॒ तद्बृह॒स्पत॑ये॒ पर्य॑हर॒न्थ्सो॑ऽबिभे॒द्बृह॒स्पति॑रि॒त्थँव्वाव स्य आर्ति॒मारि॑ष्य॒तीति॒ स ए॒तम्मन्त्र॑मपश्य॒थ्सूर्य॑स्य त्वा॒ चख्षु॑षा॒ प्रति॑ पश्या॒मीत्य॑ब्रवी॒न्न हि सूर्य॑स्य॒ चख्षुः॑ [46]  किञ्च॒न हि॒नस्ति॒ सो॑ऽबिभेत्प्रतिगृ॒ह्णन्त॑म्मा हिꣳसिष्य॒तीति॑ दे॒वस्य॑ त्वा सवि॒तुᳶ प्र॑स॒वे᳚ऽश्विनो᳚र्बा॒हुभ्या᳚म्पू॒ष्णो हस्ता᳚भ्या॒म्प्रति॑ गृह्णा॒मीत्य॑ब्रवीथ्सवि॒तृप्र॑सूत ए॒वैन॒द्ब्रह्म॑णा दे॒वता॑भि॒ᳶ प्रत्य॑गृह्णा॒थ्सो॑ऽबिभेत्प्रा॒श्ञन्त॑म्मा हिꣳसिष्य॒तीत्य॒ग्नेस्त्वा॒स्ये॑न॒ प्राश्ञा॒मीत्य॑ब्रवी॒न्न ह्य॑ग्नेरा॒स्य॑ङ्किञ्च॒न हि॒नस्ति॒ सो॑ऽबिभेत् [47]<br>
प्राशि॑तम्मा हिꣳसिष्य॒तीति॑ ब्राह्म॒णस्यो॒दरे॒णेत्य॑ब्रवी॒न्न हि ब्रा᳚ह्म॒णस्यो॒दर॒ङ्किञ्च॒न हि॒नस्ति॒ बृह॒स्पते॒र्ब्रह्म॒णेति॒ स हि ब्रह्मि॒ष्ठः</p>
<h3 id="मनतर-187">मन्त्रः</h3>
<p>तत्पू॒ष्णे पर्य॑हरन् ।</p>
<h4 id="टक-186">टीका</h4>
<p>7तदित्यादि ॥ तद्देवतानिष्ठं प्राशित्रं देवाः पूष्णे प्रथमं पर्यहरन्,</p>
<h3 id="मनतर-188">मन्त्रः</h3>
<p>तत् पू॒षा प्राश्य॑ द॒तो॑ऽरुणत्  ।</p>
<h4 id="टक-187">टीका</h4>
<p>तत्प्राश्य पूषा आत्मीयान् दन्तानरुणत् । रुद्धात् भग्नात् तस्मादद्यत्वेऽपि पूषा प्रपिष्टभागो भवति, दन्तहीनत्वात् ।</p>
<h3 id="मनतर-189">मन्त्रः</h3>
<p>तस्मा᳚त्पू॒षा प्र॑पि॒ष्टभा॑गोऽद॒न्तको॒ हि ।</p>
<p>तन्दे॒वा अ॑ब्रुवन् ।</p>
<p>वि वा अ॒यमा᳚र्ध्यप्राशित्रि॒यो वा अ॒यम॑भू॒दिति॑ ।</p>
<p>तद्बृह॒स्पत॑ये॒ पर्य॑हरन् ।</p>
<h4 id="टक-188">टीका</h4>
<p>एवमयं वृद्धाङ्गोप्राशिन्नार्ह इति देवाः तं हित्वा तद्बृहस्पतये पर्यहरन् ।</p>
<h3 id="मनतर-190">मन्त्रः</h3>
<p>सो॑ऽबिभेत् ।
बृह॒स्पति॑रि॒त्थँव्वाव स्य आर्ति॒मारि॑ष्य॒तीति॑ ।<br>
स ए॒तम्मन्त्र॑मपश्यत् ।<br>
सूर्य॑स्य त्वा॒ चख्षु॑षा॒ प्रति॑ पश्या॒मीत्य॑ब्रवीत् ।</p>
<h4 id="टक-189">टीका</h4>
<p>अथ बृहस्पतिः एषोऽहमपि एतत्प्राशनेनास्तं गमिष्यामीति बिभ्यत् &lsquo;सूर्यस्य त्वा&rsquo; इतीमं मन्त्रं दृष्ट्वा तेन प्राशित्रमपश्यत् ।</p>
<h3 id="मनतर-191">मन्त्रः</h3>
<p>न हि सूर्य॑स्य॒ चख्षु॒ᳶ  किञ्च॒न हि॒नस्ति ।</p>
<h4 id="टक-190">टीका</h4>
<p>न हीति । सूर्यस्य सम्बन्धि सर्वलोकस्य चक्षुस्स्थानीयं मण्डलं सर्वलोकोपजीवि न हि कस्य चिद्धिंस्यं भवति । तस्मात्सूर्यः पश्यति नाहमिति । तं दृष्ट्वा पश्यन्न पश्यतीति न हिंस्यः ।</p>
<h3 id="मनतर-192">मन्त्रः</h3>
<p>सो॑ऽबिभेत् ।<br>
प्रतिगृ॒ह्णन्त॑म्मा हिꣳसिष्य॒तीति॑ ।<br>
दे॒वस्य॑ त्वा सवि॒तुᳶ प्र॑स॒वे᳚ऽश्विनो᳚र्बा॒हुभ्या᳚म्पू॒ष्णो हस्ता᳚भ्या॒म्प्रति॑ गृह्णा॒मीत्य॑ब्रवीत् ।
स॒वि॒तृ॒प्र॑सूत  ए॒वैन॒द्ब्रह्म॑णा दे॒वता॑भि॒ᳶ प्रत्य॑गृह्णात् ।<br>
सो॑ऽबिभेत् ।
प्रा॒श्ञन्त॑म्मा हिꣳसिष्य॒तीति॑ ।</p>
<h4 id="टक-191">टीका</h4>
<p>अथ &lsquo;देवस्य त्वा&rsquo; इति मन्त्रेण सवित्राऽनुज्ञातो देवताभावेन प्रतिगृह्णन् प्रतिगृह्णातीति न बाध्यः । &lsquo;अग्नेस्त्वाऽऽस्येन इत्यग्न्यास्यबुद्ध्या प्राश्नन् प्राश्नातीति, न बाध्यः ।</p>
<h3 id="मनतर-193">मन्त्रः</h3>
<p>अ॒ग्नेस्त्वा॒स्ये॑न॒ प्राश्ञा॒मीत्य॑ब्रीत् ।</p>
<p>न॒ ह्य॑ग्नेरा॒स्य॑ङ्किञ्च॒न हि॒नस्ति ।<br>
सो॑ऽबिभेत्  ।</p>
<p>प्राशि॑तम्मा हिꣳसिष्य॒तीति॑ ।<br>
ब्रा॒ह्म॒णस्यो॒दरे॑णेत्य॑ब्रवीत् ।</p>
<h4 id="टक-192">टीका</h4>
<p>ब्राह्मणस्योदरेणेति । ब्राह्मणोदरधिया प्राशित्रं स्थापयन् प्राशितवानिति न हिंसितव्यः ।</p>
<h3 id="मनतर-194">मन्त्रः</h3>
<p>न हि ब्रा᳚ह्म॒णस्यो॒दर॒ङ्किञ्च॒न हि॒नस्ति ।<br>
बृह॒स्पते॒र्ब्रह्म॒णेति॒ स हि ब्रह्मि॒ष्ठः ।</p>
<h4 id="टक-193">टीका</h4>
<p>स हीति । बृहस्पतिर्हि ब्राह्मणतरः तस्मादेवमुच्यत इति ॥</p>
<h3 id="सयकतमनतर-87">संयुक्तमन्त्रः</h3>
<p>अप॒ वा ए॒तस्मा᳚त्प्रा॒णाᳵ क्रा॑मन्ति॒ यᳶ प्रा॑शि॒त्रम्प्रा॒श्ञात्य॒द्भिर्मा᳚र्जयि॒त्वा प्रा॒णान्थ्सम्मृ॑शते॒ऽमृतँ॒व्वै प्रा॒णा अ॒मृत॒माप॑ᳶ प्रा॒णाने॒व य॑थास्था॒नमुप॑ ह्वयते ॥ [48]</p>
<h4 id="टक-194">टीका</h4>
<p>8अप वा इत्यादि ॥ गतम् ॥</p>
<p>इति द्वितीये षष्ठेऽष्टमोऽनुवाकः ॥</p>
<h2 id="अनवक-९">अनुवाकः ९</h2>
<h3 id="सयकतमनतर-88">संयुक्तमन्त्रः</h3>
<p>अ॒ग्नीध॒ आ द॑धात्य॒ग्निमु॑खाने॒वर्तून्प्री॑णाति स॒मिध॒मा द॑धा॒त्युत्त॑रासा॒माहु॑तीना॒म्प्रति॑ष्ठित्या॒ अथो॑ स॒मिद्व॑त्ये॒व जु॑होति परि॒धीन्थ्सम्मा᳚र्ष्टि पु॒नात्ये॒वैना᳚न्थ्स॒कृथ्स॑कृ॒थ्सम्मा᳚र्ष्टि॒ परा॑ङिव॒ ह्ये॑तर्‌हि॑ य॒ज्ञश्च॒तुस्सम्प॑द्यते॒ चतु॑ष्पादᳶ प॒शव॑ᳶ प॒शूने॒वाव॑ रुन्द्धे॒ ब्रह्म॒न्प्र स्था᳚स्याम॒ इत्या॒हात्र॒ वा ए॒तर्‌हि॑ य॒ज्ञश्श्रि॒तः [49]   यत्र॑ ब्र॒ह्मा यत्रै॒व य॒ज्ञश्श्रि॒तस्तत॑ ए॒वैन॒मा र॑भते॒ यद्धस्ते॑न प्र॒मीवे᳚द्वेप॒नस्स्या॒द्यच्छी॒र्ष्णा शी॑र्‌षक्ति॒मान्थ्स्या॒द्यत्तू॒ष्णीमासी॒तास॑म्प्रत्तो य॒ज्ञस्स्या॒त्प्र ति॒ष्ठेत्ये॒व ब्रू॑याद्वा॒चि वै य॒ज्ञश्श्रि॒तो यत्रै॒व य॒ज्ञश्श्रि॒तस्तत॑ ए॒वैन॒ꣳ॒ सम्प्र य॑च्छति॒ देव॑ सवितरे॒तत्ते॒ प्र [50]  आ॒हेत्या॑ह॒ प्रसू᳚त्यै॒ बृह॒स्पति॑र्ब्र॒ह्मेत्या॑ह॒ स हि ब्रह्मि॑ष्ठ॒स्स य॒ज्ञम्पा॑हि॒ स य॒ज्ञप॑तिम्पाहि॒ स माम्पा॒हीत्या॑ह य॒ज्ञाय॒ यज॑मानाया॒त्मने॒ तेभ्य॑ ए॒वाशिष॒मा शा॒स्तेऽना᳚र्त्या आ॒श्राव्या॑ह दे॒वान्‌य॒जेति॑ ब्रह्मवा॒दिनो॑ वदन्ती॒ष्टा दे॒वता॒ अथ॑ कत॒म ए॒ते दे॒वा इति॒ छन्दा॒ꣳ॒सीति॑ ब्रूयाद्गाय॒त्रीन्त्रि॒ष्टुभ᳚म् [51]<br>
जग॑ती॒मित्यथो॒ खल्वा॑हुर्ब्राह्म॒णा वै छन्दा॒ꣳ॒सीति॒ ताने॒व तद्य॑जति दे॒वानाँ॒व्वा इ॒ष्टा दे॒वता॒ आस॒न्नथा॒ग्निर्नोद॑ज्वल॒त्तन्दे॒वा आहु॑तीभिरनूया॒जेष्वन्व॑विन्द॒न्‌यद॑नूया॒जान्‌यज॑त्य॒ग्निमे॒व तथ्समि॑न्द्ध ए॒तदु॒र्वै नामा॑सु॒र आ॑सी॒थ्स ए॒तर्‌हि॑ य॒ज्ञस्या॒शिष॑मवृङ्क्त॒ यद्ब्रू॒यादे॒तत् [52]<br>
उ॒ द्या॒वा॒पृ॒थि॒वी॒ भ॒द्रम॑भू॒दित्ये॒तदु॑मे॒वासु॒रँय्य॒ज्ञस्या॒शिष॑ङ्गमयेदि॒दन्द्या॑वापृथिवी भ॒द्रम॑भू॒दित्ये॒व ब्रू॑या॒द्यज॑मानमे॒व य॒ज्ञस्या॒शिष॑ङ्गमय॒त्यार्ध्म॑ सूक्तवा॒कमु॒त न॑मोवा॒कमित्या॑हे॒दम॑रा॒थ्स्मेति॒ वावैतदा॒होप॑श्रितो दि॒वᳶ पृ॑थि॒व्योरित्या॑ह॒ द्यावा॑पृथि॒व्योर्‌हि य॒ज्ञ उप॑श्रित॒ ओम॑न्वती ते॒ऽस्मिन्‌य॒ज्ञे य॑जमान॒ द्यावा॑पृथि॒वी [53]<br>
स्ता॒मित्या॑हा॒शिष॑मे॒वैतामा शा᳚स्ते</p>
<h3 id="मनतर-195">मन्त्रः</h3>
<p>अ॒ग्नीध॒ आ द॑धाति ।</p>
<p>अ॒ग्निमु॑खाने॒वर्तून्प्री॑णाति ।</p>
<p>स॒मिध॒मा द॑धाति ।<br>
उत्त॑रासा॒माहु॑तीना॒म्प्रति॑ष्ठित्यै</p>
<p>अथो॑ स॒मिद्व॑त्ये॒व जु॑होति ।<br>
परि॒धीन्थ्सम्मा᳚र्ष्टि  ।<br>
पु॒नात्ये॒वैना᳚न्थ्स॒कृथ्स॑कृ॒थ्सम्मा᳚र्ष्टि ।<br>
परा॑ङिव॒ ह्ये॑तर्‌हि॑ य॒ज्ञश्च॒तुस्सम्प॑द्यते ।<br>
चतु॑ष्पादᳶ प॒शव॑ᳶ प॒शूने॒वाव॑ रुन्द्धे ।<br>
ब्रह्म॒न्प्र स्था᳚स्याम॒ इत्या॑ह ।<br>
अत्र॒ वा ए॒तर्‌हि॑ य॒ज्ञश्श्रि॒तः ।</p>
<p>यत्र॑ ब्र॒ह्मा यत्रै॒व य॒ज्ञश्श्रि॒तस्तत॑ ए॒वैन॒मा र॑भते ।<br>
यद्धस्ते॑न प्र॒मीवे᳚द्वेप॒नस्स्यात् ।<br>
यच्छी॒र्ष्णा शी॑र्‌षक्ति॒मान्थ्स्यात् ।<br>
यत्तू॒ष्णीमासी॒तास॑म्प्रत्तो य॒ज्ञस्स्यात् ।<br>
प्र ति॒ष्ठेत्ये॒व ब्रू॑यात्‌ ।<br>
वा॒चि वै य॒ज्ञश्श्रि॒तः ।<br>
यत्रै॒व य॒ज्ञश्श्रि॒तस्तत॑ ए॒वैन॒ꣳ॒ सम्प्र य॑च्छति ।<br>
देव॑ सवितरे॒तत्ते॒ प्रा॒हेत्या॑ह॒ प्रसू᳚त्यै ।<br>
बृह॒स्पति॑र्ब्र॒ह्मेत्या॑ह ।<br>
स हि ब्रह्मि॑ष्ठ॒स्स य॒ज्ञम्पा॑हि ।<br>
स य॒ज्ञप॑तिम्पाहि॒ स माम्पा॒हीत्या॑ह ।</p>
<p>य॒ज्ञाय॒ यज॑मानाया॒त्मने॒ तेभ्य॑ ए॒वाशिष॒मा शा॒स्तेऽना᳚र्त्यै ।<br>
आ॒श्राव्या॑ह दे॒वान्‌य॒जेति॑ ।<br>
ब्रह्मवा॒दिनो॑ वदन्ति ।</p>
<p>इ॒ष्टा दे॒वताः᳚ ।<br>
अथ॑ कत॒म ए॒ते दे॒वा इति॑ ।<br>
छन्दा॒ꣳ॒सीति॑ ब्रूयात् ।<br>
गाय॒त्रीन्त्रि॒ष्टुभ॒ञ्जग॑ती॒मिति॑ ।<br>
अथो॒ खल्वा॑हुर्ब्राह्म॒णा वै छन्दा॒ꣳ॒सीति॑ ।<br>
ताने॒व तद्य॑जति ।</p>
<p>दे॒वानाँ॒व्वा इ॒ष्टा दे॒वता॒ आसन् ।</p>
<p>अथा॒ग्निर्नोद॑ज्वल॒त् ।<br>
तन्दे॒वा आहु॑तीभिरनूया॒जेष्वन्व॑विन्दन्‌ ।<br>
यद॑नूया॒जान्‌यज॑त्य॒ग्निमे॒व तथ्समि॑न्द्धे ।</p>
<p>ए॒तदु॒र्वै नामा॑सु॒र आ॑सीत् ।<br>
स ए॒तर्‌हि॑ य॒ज्ञस्या॒शिष॑मवृङ्क्त ।<br>
यद्ब्रू॒यादे॒तदु॒ द्या॒वा॒पृ॒थि॒वी॒ भ॒द्रम॑भू॒दिति॑ ।<br>
ए॒तदु॑मे॒वासु॒रँय्य॒ज्ञस्या॒शिष॑ङ्गमयेत् ।<br>
इ॒दन्द्या॑वापृथिवी भ॒द्रम॑भू॒दित्ये॒व ब्रू॑यात् ।<br>
यज॑मानमे॒व य॒ज्ञस्या॒शिष॑ङ्गमयति ।<br>
आर्ध्म॑ सूक्तवा॒कमु॒त न॑मोवा॒कमित्या॑ह।<br>
इ॒दम॑रा॒थ्स्मेति॒ वावैतदा॑ह ।<br>
उप॑श्रितो दि॒वᳶ पृ॑थि॒व्योरित्या॑ह ।<br>
द्यावा॑पृथि॒व्योर्‌हि य॒ज्ञ उप॑श्रितः ।<br>
ओम॑न्वती ते॒ऽस्मिन्‌य॒ज्ञे य॑जमान॒ द्यावा॑पृथि॒वी स्ता॒मित्या॑ह ।<br>
आ॒शिष॑मे॒वैतामा शा᳚स्ते ।</p>
<h4 id="टक-195">टीका</h4>
<p>1अग्नीध इति ॥ आग्नीध्रभागविधिः । ऋतून् कालस्य प्रवर्तकान् अग्निसहितान् प्रीणयति । फिडन्तोदात्तत्वम् ॥</p>
<h3 id="सयकतमनतर-89">संयुक्तमन्त्रः</h3>
<p>यद्ब्रू॒याथ्सू॑पावसा॒ना च॑ स्वध्यवसा॒ना चेति॑ प्र॒मायु॑को॒ यज॑मानस्स्याद्य॒दा हि प्र॒मीय॒तेऽथे॒मामु॑पाव॒स्यति॑ सूपचर॒णा च॑ स्वधिचर॒णा चेत्ये॒व ब्रू॑या॒द्वरी॑यसीमे॒वास्मै॒ गव्यू॑ति॒मा शा᳚स्ते॒ न प्र॒मायु॑को भवति</p>
<h3 id="मनतर-196">मन्त्रः</h3>
<p>यद्ब्रू॒यात्  सू॑पावसा॒ना च॑ स्वध्यवसा॒ना चेति॑ ।<br>
प्र॒मायु॑को॒ यज॑मानस्स्यात् ।<br>
य॒दा हि प्र॒मीय॒ते ।<br>
अथे॒मामु॑पाव॒स्यति॑ ।</p>
<h4 id="टक-196">टीका</h4>
<p>2यदा हीत्यादि ॥ मृत्युभिः पृथिवीमुपेत्यावस्यतीति ।</p>
<h3 id="मनतर-197">मन्त्रः</h3>
<p>सूपचर॒णा च॑ स्वधिचर॒णा चेत्ये॒व ब्रू॑यात् ।<br>
वरी॑यसीमे॒वास्मै॒ गव्यू॑ति॒मा शा᳚स्ते ।<br>
न प्र॒मायु॑को भवति ।</p>
<h4 id="टक-197">टीका</h4>
<p>एवमिदं शाखान्तरीयं पाठं निन्दित्वा पाठान्तरं दर्शयति । सूपचरणा चेत्यादि । सुष्ठु इमामुपेत्य चरन्ति जन्तव इति सूपचरणा पृथिवी । सुष्ठु इमामधिरुह्य चरन्तीति स्वधित्ररणा द्यौः । &lsquo;छन्दसि गत्यर्थेभ्यः&rsquo; इति युच्, बहुव्रीहिर्वा । वरीयसीमुरुतरां गव्यूतिं गवां सुखसञ्चारस्थानं द्यावापृथिव्यात्मकं यजमानायाशास्ते । &lsquo;गोर्यूतौ छन्दसि&rsquo; इत्यवादेशः । &lsquo;ऊतियूति&rsquo; इति क्तिनि यूतिशब्दो निपातितः । विकृतत्वान्नावगृह्यते ॥</p>
<h3 id="सयकतमनतर-90">संयुक्तमन्त्रः</h3>
<p>तयो॑रा॒विद्य॒ग्निरि॒दꣳ ह॒विर॑जुष॒तेत्या॑ह॒ या अया᳚ख्ष्म [54]  दे॒वता॒स्ता अ॑रीरधा॒मेति॒ वावैतदा॑ह॒ यन्न नि॑र्दि॒शेत्प्रति॑वेशँय्य॒ज्ञस्या॒शीर्ग॑च्छे॒दा शा᳚स्ते॒ऽयँय्यज॑मानो॒ऽसावित्या॑ह नि॒र्दिश्यै॒वैनꣳ॑ सुव॒र्गँल्लो॒कङ्ग॑मय॒त्यायु॒रा शा᳚स्ते सुप्रजा॒स्त्वमा शा᳚स्त॒ इत्या॑ह</p>
<h3 id="मनतर-198">मन्त्रः</h3>
<p>तयो॑रा॒विद्य॒ग्निरि॒दꣳ ह॒विर॑जुष॒तेत्या॑ह ।<br>
या अया᳚ख्ष्म दे॒वता॒स्ता अ॑रीरधा॒मेति॑ ।</p>
<h4 id="टक-198">टीका</h4>
<p>3तयोराविदीत्यादि ॥ तयोः द्यावापृथिव्योः आविदि आभिमुख्येन लाभे सति अग्निरिदं हविरजुषतासेवत, आत्मीयं च महत्तेजः अवीवृधत अवर्जयत् । ज्यायः प्रशस्तं चाकृत कृतवान् । यस्मादेवमग्न्यादिका देवता अयाक्ष्म इष्टवन्तो वयं ता अरीरधाम, तेजःप्रभृतिभिश्च समृद्धा वयमकार्ष्मेति ।</p>
<h3 id="मनतर-199">मन्त्रः</h3>
<p>वावैतदा॑ह यन्न नि॑र्दि॒शेत् ।<br>
प्रति॑वेशँय्य॒ज्ञस्या॒शीर्ग॑च्छेत् ।<br>
आ शा᳚स्ते॒ऽयँय्यज॑मानो॒ऽसावित्या॑ह ।<br>
नि॒र्दिश्यै॒वैनꣳ॑ सुव॒र्गँल्लो॒कङ्ग॑मय॒त्यायु॒रा शा᳚स्ते ।<br>
सु॒प्र॒जा॒स्त्वमा शा᳚स्त॒ इत्या॑ह ।</p>
<h4 id="टक-199">टीका</h4>
<p>एतदस्य मन्त्रभागप्रतिपाद्यमिति दर्शयति । यन्नेति । एतन्नामा अयं यजमान आशास्ते इति यदि विशिष्टं न निर्दीश्येत तदा यज्ञस्याशीः आशासनीयमायुरादिकं यज्ञफलं प्रतिवेशं पार्श्वस्थं यं कं चित् गच्छेत्, तस्मादयं भवदत्तशर्मा यजमान इति निर्दिश्य एवमेव स्वर्गं गमयतीति आयुरादि दिव्यधामपर्यन्तं विश्वं प्रियं प्रापयतीति यावत् ॥</p>
<h3 id="सयकतमनतर-91">संयुक्तमन्त्रः</h3>
<p>आ॒शिष॑मे॒वैतामा शा᳚स्ते सजातवन॒स्यामा शा᳚स्त॒ इत्या॑ह प्रा॒णा वै स॑जा॒ताᳶ प्रा॒णाने॒व [55]<br>
नान्तरे॑ति॒ तद॒ग्निर्दे॒वो दे॒वेभ्यो॒ वन॑ते व॒यम॒ग्नेर्मानु॑षा॒ इत्या॑हा॒ग्निर्दे॒वेभ्यो॑ वनु॒ते व॒यम्म॑नु॒ष्ये᳚भ्य॒ इति॒ वावैतदा॑हे॒ह गति॑र्वा॒मस्ये॒दञ्च॒ नमो॑ दे॒वेभ्य॒ इत्या॑ह</p>
<h3 id="मनतर-200">मन्त्रः</h3>
<p>आ॒शिष॑मे॒वैतामा शा᳚स्ते ।<br>
सजातवन॒स्यामा शा᳚स्त॒ इत्या॑ह ।<br>
प्रा॒णा वै स॑जा॒ताᳶ प्रा॒णाने॒व  नान्तरे॑ति ।</p>
<h4 id="टक-200">टीका</h4>
<p>4आशिषमेवैतामिति ॥ प्रसिद्धपदार्थके पदे इत्यर्थः । प्राणा वै सजाता इति । समानजन्मानः प्राणास्सजाताः तेषां वनस्याशासनात् प्राणा अनन्तरिता अनिष्टा भवन्ति । तदग्निर्देव इत्यादि । तदाशासनीयं अग्निस्स्वयं देवस्सन् देवेभ्यो देवसकाशाद्वा वनते अस्मै यजमानाय दातुमुपादत्ते दिव्यात् भोगान् अस्मादुत्पादयति । वयं तु मनुष्यास्सन्तो मनुष्येभ्यो मानुषान् भोगान् यजमानार्थं वनुमः अग्नेरस्यैव प्रसादादित्येषोर्थः प्रतिपादयितुं अत्राभिप्रेत इति दर्शयितुं मनुष्येभ इति पदोपस्कारेण व्याचष्टे ।</p>
<h3 id="मनतर-201">मन्त्रः</h3>
<p>तद॒ग्निर्दे॒वो दे॒वेभ्यो॒  वनु॑ते ।<br>
व॒यम॒ग्नेर्मानु॑षा॒ इत्या॑ह ।<br>
अ॒ग्निर्दे॒वेभ्यो॑ वनु॑ते ।<br>
व॒यम्म॑नु॒ष्ये᳚भ्य॒ इति॑।<br>
वावैतदा॑हे॒ह गति॑र्वा॒मस्ये॒दञ्च॒ नमो॑ दे॒वेभ्य॒ इत्या॑ह ।</p>
<h4 id="टक-201">टीका</h4>
<p>अथ यदि विज्ञायते अग्निर्देवेभ्यो वनुते वयमग्नेस्सकाशादिति तदा एतावति प्रतिपिपादयिषिते देवो मनुष्यानिति पदद्वयोपपादनमकिञ्चित्करं स्यात् ॥</p>
<h3 id="सयकतमनतर-92">संयुक्तमन्त्रः</h3>
<p>याश्चै॒व दे॒वता॒ यज॑ति॒ याश्च॒ न ताभ्य॑ ए॒वोभयी᳚भ्यो॒ नम॑स्करोत्या॒त्मनोऽना᳚र्त्यै ॥ [56]</p>
<h3 id="मनतर-202">मन्त्रः</h3>
<p>याश्चै॒व दे॒वता॒ यज॑ति ।<br>
याश्च॒ न ताभ्य॑ ए॒वोभयी᳚भ्यो॒ नम॑स्करोत्या॒त्मनोऽना᳚र्त्यै ॥</p>
<h4 id="टक-202">टीका</h4>
<p>5याश्चैवेत्यादि ॥ गतम् । प्रस्तराख्यमन्नं सर्वेभ्यो देवेभ्यः क्रियत इति । अनिष्टा देवता आर्तिमस्य नोत्पादयन्ति ॥</p>
<p>इति द्वितीये षष्ठे नवमोनुवाकः ॥</p>
<h2 id="अनवक-१०">अनुवाकः १०</h2>
<h3 id="सयकतमनतर-93">संयुक्तमन्त्रः</h3>
<p>दे॒वा वै य॒ज्ञस्य॑ स्वगाक॒र्तार॒न्नावि॑न्द॒न्ते शँ॒य्युम्बा॑र्‌हस्प॒त्यम॑ब्रुवन्नि॒मन्नो॑ य॒ज्ञꣵ स्व॒गा कु॒र्विति॒ सो᳚ऽब्रवी॒द्वरँ॑व्वृणै॒ यदे॒वाब्रा᳚ह्मणो॒क्तोऽश्र॑द्दधानो॒ यजा॑तै॒ सा मे॑ य॒ज्ञस्या॒शीर॑स॒दिति॒ तस्मा॒द्यदब्रा᳚ह्मणो॒क्तोऽश्र॑द्दधानो॒ यज॑ते शँ॒य्युमे॒व तस्य॑ बार्‌हस्प॒त्यँय्य॒ज्ञस्या॒शीर्ग॑च्छत्ये॒तन्ममेत्य॑ब्रवी॒त्किम्मे᳚ प्र॒जायाः᳚ [57]  इति</p>
<h3 id="मनतर-203">मन्त्रः</h3>
<p>दे॒वा वै य॒ज्ञस्य॑ स्वगाक॒र्तार॒न्नावि॑न्दन् ।<br>
ते शँ॒य्युम्बा॑र्‌हस्प॒त्यम॑ब्रुवन् ।<br>
इ॒मन्नो॑ य॒ज्ञꣵ स्व॒गा कु॒र्विति॑ ।</p>
<h4 id="टक-203">टीका</h4>
<p>1देवा वै यज्ञस्येत्यादि ॥ असङ्करेण हवींषि स्वस्वदेवतायै यो गमयिता स स्वगाकर्ता शंयुनामा बृहस्पतिपुत्रोभवत् ।</p>
<h3 id="मनतर-204">मन्त्रः</h3>
<p>सो᳚ऽब्रवीत् ।<br>
वरँ॑व्वृणै ।</p>
<h4 id="टक-204">टीका</h4>
<p>सः देवानाम् ।</p>
<h3 id="मनतर-205">मन्त्रः</h3>
<p>यदे॒वाब्रा᳚ह्मणो॒क्तोऽश्र॑द्दधानो॒ यजा॑तै ।<br>
सा मे॑ य॒ज्ञस्या॒शीर॑स॒दिति॑ ।<br>
तस्मा॒द्यदब्रा᳚ह्मणो॒क्तोऽश्र॑द्दधानो॒ यज॑ते ।<br>
शँ॒य्युमे॒व तस्य॑ बार्‌हस्प॒त्यँय्य॒ज्ञस्या॒शीर्ग॑च्छति ।<br>
ए॒तन्ममेत्य॑ब्रवीत् ।<br>
किम्मे᳚  प्र॒जाया॒ इति॑ ।</p>
<h4 id="टक-205">टीका</h4>
<p>यदेवेत्यादि । &lsquo;यजस्व&rsquo; इति ब्राह्मणेन नोक्तो यो भवति यश्च श्रद्दधानो न भवति तदीयस्य यज्ञस्य याऽऽशीः फलं सा ममास्त्विति शंयुना वृतम् ।</p>
<h3 id="मनतर-206">मन्त्रः</h3>
<p>शँ॒य्युमे॒व तस्य॑ बार्‌हस्प॒त्यँय्य॒ज्ञस्या॒शीर्ग॑च्छति ।<br>
ए॒तन्ममेत्य॑ब्रवीत् ।<br>
किम्मे᳚  प्र॒जाया॒ इति॑ ।</p>
<h4 id="टक-206">टीका</h4>
<p>अथ देवैस्तथाऽस्त्वित्यनुज्ञाते पुनश्च शंयुरब्रवीत् एतत् मे मम युष्मत्मत्प्रसादात् संपत्स्यते, अथ किं मे प्रजाया युष्मत्प्रसादेन संपत्स्यते इति ॥</p>
<h3 id="मनतर-207">मन्त्रः</h3>
<p>यो॑ऽपगु॒रातै॑ श॒तेन॑ यातया॒द्यो नि॒हन॑थ्स॒हस्रे॑ण यातया॒द्यो लोहि॑तङ्क॒रव॒द्याव॑तᳶ प्र॒स्कद्य॑ पाꣳ॒सून्थ्स॑ङ्गृ॒ह्णात्ताव॑तस्सँव्वथ्स॒रान्पि॑तृलो॒कन्न प्र जा॑ना॒दिति</p>
<h3 id="मनतर-208">मन्त्रः</h3>
<p>यो॑ऽपगु॒रातै॑ श॒तेन॑ यातयात् ।</p>
<h4 id="टक-207">टीका</h4>
<p>2योऽपगुराता इत्यादि ॥ अपगीरणं ताडनोद्योगः । वाक्पारुष्यमित्येके । ब्राह्मणाय तदपत्याय तत्कर्तारं शतनिष्कदण्डेन दुःखयेत् । गुरी उद्यमने तौदादिकः, लेटि अडागमः, &lsquo;वैतोन्यत्र&rsquo; इत्यैकारः ।</p>
<h3 id="मनतर-209">मन्त्रः</h3>
<p>यो नि॒हन॑थ्स॒हस्रे॑ण यातयात् ।<br>
यो लोहि॑तङ्क॒रव॒द्याव॑तᳶ प्र॒स्कद्य॑ पाꣳ॒सून्थ्स॑ङ्गृ॒ह्णात्  ताव॑तस्सँव्वथ्स॒रान्पि॑तृलो॒कन्न प्र जा॑ना॒दिति॑ ।</p>
<h4 id="टक-208">टीका</h4>
<p>यो निहनत् निहन्यात् ताडयेत् । लेट्यडागमः । गतमन्यत् । करवत् कुर्यात् । पूर्ववदडागमः । लोहितं शरीरात् प्रस्कद्य निपत्य यावतः पांसून् सङ्गृह्णीयात् तावत्संवत्सर्न्, पितृलोकं न प्रजानीयात् मदपत्ये लोहितस्योत्पादयिता । उभयत्र लेटि `इतश्च लोपः&rsquo; इति लोपः ॥</p>
<h3 id="सयकतमनतर-94">संयुक्तमन्त्रः</h3>
<p>तस्मा᳚द्ब्राह्म॒णाय॒ नाप॑ गुरेत॒ न नि ह॑न्या॒न्न लोहि॑तङ्कुर्यादे॒ताव॑ता॒ हैन॑सा भवति</p>
<h3 id="मनतर-210">मन्त्रः</h3>
<p>तस्मा᳚द्ब्राह्म॒णाय॒ नाप॑ गुरेत ।<br>
न नि ह॑न्यात् ।<br>
न लोहि॑तङ्कुर्यात् ।<br>
ए॒ताव॑ता॒ हैन॑सा भवति ।</p>
<h4 id="टक-209">टीका</h4>
<p>3तस्मादित्यादि ॥ गतम् । एतावतेति । एतावताऽनर्थस्य हेतुना पापेन इत्त्थंभूतो भवति ॥</p>
<h3 id="सयकतमनतर-95">संयुक्तमन्त्रः</h3>
<p>तच्छँ॒य्योरा वृ॑णीमह॒ इत्या॑ह य॒ज्ञमे॒व तथ्स्व॒गा क॑रोति॒ तत् [58]<br>
शँ॒य्योरा वृ॑णीमह॒ इत्या॑ह शँ॒य्युमे॒व बा॑र्‌हस्प॒त्यम्भा॑ग॒धेये॑न॒ सम॑र्धयति गा॒तुँय्य॒ज्ञाय॑ गा॒तुँय्य॒ज्ञप॑तय॒ इत्या॑हा॒शिष॑मे॒वैतामा शा᳚स्ते</p>
<h3 id="मनतर-211">मन्त्रः</h3>
<p>तच्छँ॒य्योरा वृ॑णीमह॒ इत्या॑ह ।<br>
य॒ज्ञमे॒व तथ्स्व॒गा क॑रोति ।<br>
तच्छँ॒य्योरा वृ॑णीमह॒ इत्या॑ह।<br>
शँ॒य्युमे॒व बा॑र्‌हस्प॒त्यम्भा॑ग॒धेये॑न॒ सम॑र्धयति ।<br>
गा॒तुँय्य॒ज्ञाय॑ , गा॒तुँय्य॒ज्ञप॑तय॒ इत्या॑ह ।</p>
<p>आ॒शिष॑मे॒वैतामा शा᳚स्ते ।</p>
<h4 id="टक-210">टीका</h4>
<p>4&rsquo;तच्छंयोरा वृणीमहे&rsquo; इत्यादिसूक्तवाकमन्त्रव्याख्यानं सुबोधनम् । आशिषमिति । प्रतीकग्रहणत्वादस्त्वित्यादि सर्वाऽप्याशीर्गृह्यते ॥</p>
<h2 id="पतनसयजवध">पत्नीसंयाजविधिः</h2>
<h3 id="सयकतमनतर-96">संयुक्तमन्त्रः</h3>
<p>सोमँ॑य्यजति॒ रेत॑ ए॒व तद्द॑धाति॒ त्वष्टा॑रँय्यजति॒ रेत॑ ए॒व हि॒तन्त्वष्टा॑ रू॒पाणि॒ वि क॑रोति दे॒वाना॒म्पत्नी᳚र्यजति मिथुन॒त्वाया॒ग्निङ्गृ॒हप॑तिँय्यजति॒ प्रति॑ष्ठित्यै</p>
<h3 id="मनतर-212">मन्त्रः</h3>
<p>सोमँ॑य्यजति ।<br>
रेत॑ ए॒व तद्द॑धाति ।<br>
त्वष्टा॑रँय्यजति ।<br>
रेत॑ ए॒व हि॒तन्त्वष्टा॑ रू॒पाणि॒ वि क॑रोति ।<br>
दे॒वाना॒म्पत्नी᳚र्यजति ।<br>
मिथुन॒त्वाया॒ग्निङ्गृ॒हप॑तिँय्यजति॒ प्रति॑ष्ठित्यै ।</p>
<h4 id="टक-211">टीका</h4>
<p>5सोमं यजतीत्यादि ॥ पत्नीसंयाजविधिः ॥</p>
<h3 id="सयकतमनतर-97">संयुक्तमन्त्रः</h3>
<p>जा॒मि वा ए॒तद्य॒ज्ञस्य॑ क्रियते [59]  यदाज्ये॑न प्रया॒जा इ॒ज्यन्त॒ आज्ये॑न पत्नीसँय्या॒जा ऋच॑म॒नूच्य॑ पत्नीसँय्या॒जाना॑मृ॒चा य॑ज॒त्यजा॑मित्वा॒याथो॑ मिथुन॒त्वाय॑</p>
<h3 id="मनतर-213">मन्त्रः</h3>
<p>जा॒मि वा ए॒तद्य॒ज्ञस्य॑ क्रियते ।<br>
यदाज्ये॑न प्रया॒जा इ॒ज्यन्ते ।<br>
आज्ये॑न पत्नीसँय्या॒जा ऋच॑म॒नूच्य॑ पत्नीसँय्या॒जाना॑मृ॒चा य॑ज॒त्यजा॑मित्वाय ।</p>
<p>अथो॑ मिथुन॒त्वाय॑।</p>
<h4 id="टक-212">टीका</h4>
<p>6जामि वा इत्यादि ॥ याज्यानुवाक्ययोः ऋक्त्वेन वैलक्षण्येन जामित्वाभावः । &lsquo;आ प्यायस्व सं ते&rsquo; इत्यादयो याज्यानुवाक्या वेदितव्याः ॥</p>
<h3 id="सयकतमनतर-98">संयुक्तमन्त्रः</h3>
<p>प॒ङ्क्तिप्रा॑यणो॒ वै य॒ज्ञᳶ प॒ङ्क्त्यु॑दयन॒ᳶ पञ्च॑ प्रया॒जा इ॑ज्यन्ते च॒त्वार॑ᳶ पत्नीसँय्या॒जास्स॑मिष्टय॒जुᳶ प॑ञ्च॒मम्प॒ङ्क्तिमे॒वानु॑ प्र॒ यन्ति॑ प॒ङ्क्तिमनूद्य॑न्ति ॥ [60]</p>
<h3 id="मनतर-214">मन्त्रः</h3>
<p>प॒ङ्क्तिप्रा॑यणो॒ वै य॒ज्ञᳶ प॒ङ्क्त्यु॑दयन॒ᳶ पञ्च॑ प्रया॒जा इ॑ज्यन्ते ।</p>
<p>च॒त्वार॑ᳶ पत्नीसँय्या॒जास्स॑मिष्टय॒जुᳶ प॑ञ्च॒मम्प॒ङ्क्तिमे॒वानु॑ प्र॒ यन्ति॑,  प॒ङ्क्तिमनूद्य॑न्ति ॥</p>
<h4 id="टक-213">टीका</h4>
<p>7पङ्क्तिप्रायण इत्यादि ॥ समिष्टयजुषो विधिः । प्रायणं प्रारम्भः । उदयनं समाप्तिः । पङ्क्तिपञ्चकं प्रायणीयः उदयनीयश्च द्वयं यस्येति बहुव्रीहिः । प्रायणोदयनहेतुत्वं पङ्क्तेरनुशब्देन द्योत्यते । पङ्क्त्या हेतुना सर्वे ऋत्विग्यजमानाः समीचीनं यज्ञं प्रारभन्ते । समीचीनं समापयन्ति । उभय भाजो भवन्तीति । &lsquo;चादिलोपे विभाषा&rsquo; इति प्रथमा तिङ्विभक्तिः न निहन्यते । समासगतिनिघातावुक्तौ ॥</p>
<p>इति द्वितीये षष्ठे दशमोनुवाकः ॥</p>
<h2 id="अनवक-११">अनुवाकः ११</h2>
<h3 id="मनतर-215">मन्त्रः</h3>
<p>यु॒ख्ष्वा हि दे॑व॒हूत॑मा॒ꣳ॒ अश्वाꣳ॑ अग्ने र॒थीरि॑व ।<br>
नि होता॑ पू॒र्व्यस्स॑दः ।</p>
<h4 id="टक-214">टीका</h4>
<p>1अथ संवर्गेष्टेः सप्तदशसामिधेन्योऽनभ्यस्ताः । युक्ष्वा हीत्याद्याः सर्वाः गायत्र्यः ॥ तत्र प्रथमा - हे अग्ने युक्ष्व योजय । छांन्दसो लुक् शपः, &lsquo;द्व्यचोतेस्तिङः&rsquo; इति संहितायां दीर्घत्वम् । देवहूतमान् देवानामाह्वातृतमान् अश्वान् व्यापनान् ज्वालासमूहान् । उभयत्रापि &lsquo;दीर्घादटि समानपादे&rsquo; इति रुत्वम् । रथीरिव यथा रथी रथवान् रथे अश्वान् युङ्क्ते । &lsquo;छन्दसीवनिपौ&rsquo; इति मत्वर्थीय ईकारः । ततस्तथायुक्तजालस्त्वं पूर्व्यः पुराणो होता देवानां यष्टा निषदः निषीद । लेटि व्यत्ययेन शपो लुकि अडागमः ॥</p>
<h3 id="मनतर-216">मन्त्रः</h3>
<p>उ॒त नो॑ देव दे॒वाꣳ अच्छा॑ वोचो वि॒दुष्ट॑रः ।<br>
श्रद्विश्वा॒ वार्या॑ कृधि ।</p>
<h4 id="टक-215">टीका</h4>
<p>2अथ द्वितीया - उत न इति ॥ हे देव दीप्तिमन् अग्ने अस्माकं कर्मणि देवान् अच्छ वोचः आभिमुख्येन ब्रूहि भ्रातृव्यानभिभवितुम् । एते सम्यग्यजन्त इति । छान्दसो लिट्, &lsquo;निपातस्य च&rsquo; इत्यच्छेत्यस्य संहितायां दीर्घत्वम् । विदुष्टरः विद्वत्तरः । अयस्मयादित्वेन भत्वात्सम्प्रसारणम् । किञ्च - विश्वानि वार्याणि वरणीयानि अभिप्रेतानि भ्रातृव्यमरणादीनि श्रत् कृधि सत्यानि कुरत । यथाभिमतसंपत्तिस्सत्यम् । करोतेर्लेटि निपातस्य छान्दसश्शपो लुक् &lsquo;श्रुशृणुपूकृवृभ्यः&rsquo; इति धिभावः ॥</p>
<h3 id="मनतर-217">मन्त्रः</h3>
<p>त्वꣳ ह॒ यद्य॑विष्ठ्य॒ सह॑सस्सूनवाहुत ।<br>
ऋ॒तावा॑ य॒ज्ञियो॒ भुवः॑ ।</p>
<h4 id="टक-216">टीका</h4>
<p>3तृतीया - त्वं इति ॥ हे यविष्ठ्य युवतम । छान्दसः स्वार्थिको यत् । सहसो बलस्य सूनो मथनप्रभवत्वात् हे आहुत नित्यमाभिमुख्येनाहुत । &lsquo;सुबामन्त्रिते&rsquo; इति पराङ्गवद्भावात् षष्ठ्यामन्त्रितसमुदायस्य पदादित्वात् षाष्ठिकमामन्त्रिताद्युदात्तत्वं, परस्य त्वाष्टमिकमामन्त्रिताद्युदात्तत्वम् । यत् यस्मात् ऋतावा सत्यवान् यज्ञवान् वा । तस्मादस्माकमपि यज्ञियो यज्ञसम्पादनार्हो भुवः भव । त्वमेव तथाभवितुमर्हसीति । भवतेर्लेटि शपो लुकि अडागमे &lsquo;भूसुवोस्तिङि&rsquo; इति गुणाभावः । &lsquo;हि च&rsquo; इति निघाताभावः । ऋतशब्दान्मत्वर्थीयो वनिप्रत्ययः । यज्ञशब्दात् &lsquo;यज्ञर्त्विग्भाम्&rsquo; इति घः ॥</p>
<h3 id="मनतर-218">मन्त्रः</h3>
<p>अ॒यम॒ग्निस्स॑ह॒स्रिणो॒ वाज॑स्य श॒तिन॒स्पतिः॑ ।<br>
मू॒र्धा क॒वी र॑यी॒णाम् ।</p>
<h4 id="टक-217">टीका</h4>
<p>4चतुर्थी - अयमिति ॥ अयं खल्वग्निः पतिः स्वामी रयीणां सर्वधनानां तस्मादिहैव समिन्धयाम इति । अग्निरिदानीं विशेष्यते - सहस्रिणः शतिनश्च शतप्रमाणवतस्सहस्रप्रमाणवतश्च वाजस्य अन्नस्य पतिः स्वामी अत एव मूर्धा प्रधानभूतः कविः क्रान्तदर्शनः । तस्मादयं रयीणां दाताऽस्त्वितिभावः । रयीणामित्यत्र &lsquo;नामन्यतरस्याम्&rsquo; इति विभक्त्युदात्तत्वम् ॥</p>
<h3 id="मनतर-219">मन्त्रः</h3>
<p>तन्ने॒मिमृ॒भवो॑ य॒था न॑मस्व॒ सहू॑तिभिः ।<br>
नेदी॑यो य॒ज्ञम॒ङ्गि॒रः॒ ।</p>
<h4 id="टक-218">टीका</h4>
<p>5पञ्चमी - तमिति ॥ हे अग्ने नेदीयः अन्तिकतमः सदा अस्माकं प्रत्यासन्नः अङ्गिरः अङ्गनादिगुणयुक्त तमिमं यज्ञमानमस्व अस्मान् प्रति प्रह्वीभूतं कुरु । अस्मदभिमतसम्पादनोन्मुखं कुरु । सहूतिभिस्समानाह्वानैस्सहायैः सह । यद्वा - नेदीयः अन्तिकतममानमस्व । यथा ऋभवो देवतक्षाणो नेमिं नीयमानं आवर्तयन्ति । तद्वद्यज्ञमानमयेति । अन्तर्भावितस्य व्यत्ययेनात्मनेपदम् । &lsquo;यथेति पदान्ते&rsquo; इति यथेत्यस्य निघातः ॥</p>
<h3 id="मनतर-220">मन्त्रः</h3>
<p>तस्मै॑ नू॒नम॒भिद्य॑वे वा॒चा वि॑रूप॒ नित्य॑या ।<br>
वृष्णे॑ चोदस्व सुष्टु॒तिम् ।</p>
<h4 id="टक-219">टीका</h4>
<p>6षष्ठी - तस्मा इति ॥ नूनमिति पादपूरणे । हे अग्ने विरूप नानारूप तस्मै यज्ञैराराधनीयाय अभिद्यवे अभिगतदीप्तये वृष्णे वर्षित्रे इन्द्राय इन्द्रार्थं वाचा नित्यया वैदिक्या ऋगादिरूपया सुष्टुतिं शोभनां स्तुतिं शोभनस्तुतिकं वा यज्ञं चोदस्व प्रेरय पुनःपुनः प्रवर्तय । यद्वा - आभीक्ष्ण्यं नित्यत्वं यथा नित्यप्रहसित इति पुनःपुनः प्रवर्तमानया वाचा सुष्टुतिं प्रवर्तयेति । यथा पुनःपुनः स्तुवीत यजमानः तथा धनादिना समृद्धं कुर्विति । सुष्टुतिशब्देन गतिसमासे &lsquo;मन्क्तिन्व्याख्यान&rsquo; इत्यादिना उत्तरपदान्तोदात्तत्वम् । बहुव्रीहौ छान्दसं षत्वम् । कश्चिदाह – तस्मै यजमानाय हविषां वर्षित्रे पुनःपुनः यज्ञं प्रवर्तयेति ॥</p>
<h3 id="मनतर-221">मन्त्रः</h3>
<p>कमु॑ ष्विदस्य॒ सेन॑या॒ग्नेरपा॑कचख्षसः ।<br>
प॒णिङ्गोषु॑ स्तरामहे ।</p>
<h4 id="टक-220">टीका</h4>
<p>7सप्तमी - कमुष्विदिति ॥ कमिति प्रश्ने, उ इत्यवधारणे, स्विदिति वितर्के, अस्याग्नेरपाकचक्षसः अनल्पदर्शनस्य प्रवृद्धज्ञानस्य सेनया बलसंपत्त्या कमेव उ खलु पणिं सांव्यवहारिकं क्रयविक्रयादानभोमादिलक्षणं गोषु गवादिधनविषयेषु स्तरामहे छादयामः । न किञ्चिदपि सर्वमपि व्यवहारं कुर्मः एवम् । पण व्यवहारे, औणादिकः इप्रत्ययः, तृणातेर्विकरणव्यत्ययेन शप्, स्विदित्यस्य छान्दस षत्वम् ॥</p>
<h3 id="मनतर-222">मन्त्रः</h3>
<p>मा नो॑ दे॒वानाँ॒व्विश॑ᳶ प्रस्ना॒तीरि॑वो॒स्राः ।<br>
कृ॒शन्न हा॑सु॒रघ्नि॑याः ।</p>
<h4 id="टक-221">टीका</h4>
<p>8अष्टमी - मा न इति ॥ देवानां हविर्व्यवहारिणां यजमानानां सम्बन्धिन्यो विशः प्रजा ऋत्विजो वा नः अस्मान् मा हासुः मा त्याक्षुः प्रस्नातीः प्रस्नात्यः प्रस्नुताः उस्राः गाः इव अहन्तव्याः अघ्नियाः । यद्वा - अघ्निया इति गवां नाम । उस्राः क्षीरादिदानेन जगतां वासयित्र्यः किमिव कृशं न वत्समिव प्रस्नुतस्तन्याः हि गावो वत्सकं विशेषेण न जहति । एवं मां मा हासुरिति । उभयोपमार्थीयाऽपि वाक्यार्थोपमा भवतीत्युपमैतत् ॥</p>
<h3 id="मनतर-223">मन्त्रः</h3>
<p>मा न॑स्समस्य दू॒ढ्य॑ᳶ परि॑द्वेषसो अꣳह॒तिः ।<br>
ऊ॒र्मिर्न नाव॒मा व॑धीत् ।</p>
<h4 id="टक-222">टीका</h4>
<p>9नवमी - मा न इति ॥ समस्य सर्वस्यापि दूढ्यः द्रढीयः । पृषोदरादिः । परिद्वेषसः सर्वतो द्वेषणशीलस्य भ्रातृव्यस्य अंहतिः अभिभवः अस्मान् मा वधीत् माऽस्मानवधिषुः । नावं दुर्बला ऊर्मिरिव । कश्चिदाह – समस्य समानस्य दूढ्यः मत्सरिणः । समानमन्यत् ॥</p>
<h3 id="मनतर-224">मन्त्रः</h3>
<p>नम॑स्ते अग्न॒ ओज॑से गृ॒णन्ति॑ देव कृ॒ष्टयः॑ ।<br>
अमैः᳚ [62]  अ॒मित्र॑मर्दय ।</p>
<h4 id="टक-223">टीका</h4>
<p>10दशमी- नमस्त इति ॥ हे अग्ने नमस्ते तद खल्वोजसे बलाय कृष्टयो मनुष्या गृणन्ति शब्दयन्ति । तवैव बलं स्तुवन्ति यजमानादयः । अतः त्वममित्रमस्माकमपकारिणं शत्रुं अमैः अमनैः रोगादिभिः अर्दय मारय । अमेरित्रप्रत्ययः । अन्यत्र पचाद्यचि वृषादिः द्रष्टव्यः ॥</p>
<h3 id="मनतर-225">मन्त्रः</h3>
<p>कु॒विथ्सु नो॒ गवि॑ष्ट॒येऽग्ने॑ सँ॒व्वेषि॑षो र॒यिम् ।<br>
उरु॑कृदु॒रु ण॑स्कृधि ।</p>
<h4 id="टक-224">टीका</h4>
<p>11एकादशी - कुवित्स्विति ॥ अग्ने नः अस्माकं रयिं धनं सुसंवेषिषः । सुष्ठु समन्तात्प्रापय । कुवित्, इति निपातो भूयिष्ठमित्यस्यार्थे वर्तते । विष व्याप्तौ लेटि &lsquo;सिब्बहुळं लेटि&rsquo; इति &lsquo;लेटोडाटौ&rsquo; इत्यडागमः । गविष्टये गावश्च इष्टयश्च गविष्टः तदर्थं तत्साधनानि कर्माणि मे स्युरिति । लिङ्गव्यत्ययश्छान्दसः, नुमभावश्छान्दस्तः । उत्तमबहुलधनं प्रापयेति । इदानीं तत्प्राप्तिं बहुतरं कुर्वित्याशास्ते - उरुकृत् उरुणो बहुनो धनस्य कर्तुः न हि त्वमल्पं कर्तुं जानासि । पादादित्वात्क्षाष्ठिकमामन्त्रिताद्युदात्तत्वम् । नः अस्माकं धनं उरु कृधि बहुतरं कुरु । सामर्थ्यातिशयो गम्यते । &lsquo;नश्च धातुस्थोरुषुभ्यः&rsquo; इति नसो णत्वम्, &lsquo;कः करत्करति&rsquo; इति सत्वम् । करोतेर्लेट्, पूर्ववच्छपो लुक् धिभावश्च ॥</p>
<h3 id="मनतर-226">मन्त्रः</h3>
<p>मा नो॑ अ॒स्मिन्म॑हाध॒ने परा॑ वर्ग्भार॒भृद्य॑था ।<br>
सँ॒व्वर्ग॒ꣳ॒ सꣳ र॒यिञ्ज॑य ।</p>
<h4 id="टक-225">टीका</h4>
<p>12द्वादशी - मा न इति ॥ उत्तमं महत्तमं धनं देहीति तत्र महाधने त्वयाऽस्मिन् दीयमाने इत्थं कर्तव्यम् । भारभृदिति । मा परावर्क् मा परानैषीः । यथा महान्तं भारं वोढुं समर्थो भारं न इति न किञ्चित् परावर्जयति महान्तमपि भारमानयति । एवं त्वयाऽपि कर्तव्यम् । व्रजेर्लेटि &lsquo;मन्त्रे घस&rsquo; इति च्लेर्लुक् ॥ किञ्च - संवर्गं संवृज्य देये धनराशौ पुनःपुनः समानीय महान्तं धनराशिं सञ्जय सम्यक् जित्वा आनय । वर्जेराभीक्ष्ण्ये णमुल् । छान्दसो वा घमुञ् ॥</p>
<h3 id="मनतर-227">मन्त्रः</h3>
<p>अ॒न्यम॒स्मद्भि॒या इ॒यमग्ने॒ सिष॑क्तु दु॒च्छुना᳚ ।<br>
वर्धा॑ नो॒ अम॑व॒च्छवः॑ ।</p>
<h4 id="टक-226">टीका</h4>
<p>13त्रयोदशी - अन्यमिति ॥ हे अग्ने अस्मत् अस्मत्तः अन्यं शत्रुं इयं दुच्छुना दौर्गत्यं दुर्भिक्षं नरकादिरूपा वा पीडा सिषक्तु सेवतां । सचेर्लेटि &lsquo;बहुलं छन्दसि&rsquo; इति शपः श्लुः, इत्वं चाभ्यासस्य । भियै भयार्थं यथाऽसौ भीतः पलायेत नः अस्माकं तु शवः बलं वर्धय । अमवत् आमसाधनं भ्रातृव्यक्षयो यैस्तद्वत् बलं वर्धय । &lsquo;अणावकर्मकात्&rsquo; इति परस्मैपदम्, &lsquo;छन्दस्युभयथा&rsquo; इति शप आर्धधातुकत्वाण्णलोपः, &lsquo;द्व्यचोतस्तिङः&rsquo; इति संहितायां दीर्घत्वम् ॥</p>
<h3 id="मनतर-228">मन्त्रः</h3>
<p>यस्याजु॑षन्नम॒स्विन॒श्शमी॒मदु॑र्मखस्य वा ।<br>
तङ्घेद॒ग्निर्वृ॒धाव॑ति ।</p>
<h4 id="टक-227">टीका</h4>
<p>14चतुर्दशी - यस्येति ॥ यस्य नमस्विनः अन्नवतः पुरोडाशादिहविस्संपादिनो यजमानस्य शमीं कर्म अजुषत् सेवते । प्रीतो भजते, कीदृशस्य अदुर्मखस्य अविगुणयज्ञस्य तमेवाग्निः वृधा वर्धनेनापि तर्पयति । प्रवृद्धं वा रक्षति । धेदिति पादपूरणे । केचिदाहुः - नमस्विनो नमस्कारशीलस्य वा अविगुणयज्ञस्य वा कर्मेति विकल्पार्थो वाशब्द इति । घेति पादपूरणे इदित्यवधारणे ॥</p>
<h3 id="मनतर-229">मन्त्रः</h3>
<p>पर॑स्या॒ अधि॑ [63]  सँ॒व्वतोऽव॑राꣳ अ॒भ्या त॑र ।<br>
यत्रा॒हमस्मि॒ ताꣳ अ॑व ।</p>
<h4 id="टक-228">टीका</h4>
<p>15पञ्चदशी - परस्या इति ॥ संवतः सङ्गतेरधि उपरि परमे संश्लेषे तिष्ठन् । &lsquo;उपसर्गाच्छन्दसि&rsquo; इति वतिः । अवरानपकृष्टानप्यस्मान् अभ्यातर आभिमुख्येन, मर्यादयां च तर तारय दुःखात् । वनोतेः संपदादित्वात्क्विप् । परस्मात्संवननीयात् लोकादुपरिवर्तमानः त्वं अवरानस्मान् अभ्यातर अभिमुख्येनागच्छ । तथा कृत्वा यत्राहमस्मि कुले ग्रामे जनपदे वा काले वा तान् तत्स्थानपि सर्वानव रक्ष तर्पय वा । रुत्वानुनासिकावुक्तौ ॥</p>
<h3 id="मनतर-230">मन्त्रः</h3>
<p>वि॒द्मा हि ते॑ पु॒रा व॒यमग्ने॑ पि॒तुर्यथाव॑सः ।<br>
अधा॑ ते सु॒म्नमी॑महे ।</p>
<h4 id="टक-229">टीका</h4>
<p>16षोडशी - विद्मेति ॥ हे अग्ने तस्मात्ते तव पुरा पूर्वमेव वयं जानीमः कथमिव अवसः अभिगन्तव्यः पितरमिव त्वा वयं जानीमः अवगतो रक्षकः त्वमस्माकं पितुरेवं ते वयं जानीमः । पुत्रद्वेषितव्यावृत्त्यर्थमिदम् । अध अत एव कारणात् ते त्वामेव सुम्नं सुखमीमहे याचामहे । &lsquo;द्व्यचोतस्तिङः&rsquo; इति &lsquo;निपातस्य च&rsquo; इति उभयत्रापि दीर्घत्वम् ॥</p>
<h3 id="मनतर-231">मन्त्रः</h3>
<p>य उ॒ग्र इ॑व शर्य॒हा ति॒ग्मशृ॑ङ्गो॒ न वꣳस॑गः ।       <br>
अग्ने॒ पुरो॑ रु॒रोजि॑थ ।</p>
<h4 id="टक-230">टीका</h4>
<p>17सप्तदशी - य इति ॥ हे अग्ने यस्त्वमुग्रः उद्गूर्णबलतया उग्र इव भवति । शर्यहा । छान्दसः कर्तरि कृत्यः &lsquo;तत्र साधुः&rsquo; इति यत् । शर्याणां हिंसकानां हन्ता शर्यहा । तिग्मशृङ्गः न तीक्ष्णशृङ्गः तीक्ष्णज्वालः तिग्मश्ङ्ग इव । वंसगः वननीयानि वनानि गच्छति वनसङ्गः । वननोयेषु वनेषु सक्त इति वा वनसङ्गः । पृषोदरादित्वादिष्टस्वरूपलाभः । एवं मृगवत्सौम्यस्वभावः उग्रस्वभावश्च त्वं पुरः असुराणां पुरीः मेघान्वा रुरोजिथ अधक्षीः । छान्दसो हः । भ्रातृव्याणां हन्ता वृष्टेरुत्पादनेन वा सर्वाभिमतकारी ॥</p>
<h3 id="मनतर-232">मन्त्रः</h3>
<p>सखा॑य॒स्सँव्व॑स्स॒म्यञ्च॒मिष॒ꣵ॒ स्तोम॑ञ्चा॒ग्नये᳚ ।<br>
वर्‌षि॑ष्ठाय ख्षिती॒नामू॒र्जो नप्त्रे॒ सह॑स्वते ।</p>
<h4 id="टक-231">टीका</h4>
<p>18अथास्यामेवेष्ट्यां पुरोनुवाक्या - सखाय इत्यनुष्टुप् ॥ हे सखाय समानख्यानाः ऋत्विग्यजमानाः वः युष्मदर्थं युष्माकं श्रेयोर्थं अस्मासु अग्नये वर्षिष्ठाय प्रवृद्धतमाय क्षितीनां निवासहेतूनां मध्ये ऊर्जो नप्त्रे चतुर्थाय यथान्नादाहुतिः आहुतेरादित्यः आदित्यादग्निरिति । सहस्वते अतिशयेन बलवते ईदृशायास्मै स्मम्यञ्चं समीचीनं अतिगुणं स्तोमं स्तोत्रमिषमन्नं पुरोडाशादिकं हविश्च समारभध्वं कुरुत । एतत्क्रियाया अश्रुतत्वात् साका त्वादुपसर्गसामर्थ्यादुत्तस्मिंश्च मन्त्रे विशेषस्य श्रुतत्वात् । तत्रायं विवेकः अग्नये इषं स्तोमं च संहराम इत्यत्रोच्यते । सोग्निरस्मभ्यं विश्वानि वसूनि समाहरत्विति उत्तरत्र वक्ष्यत इति । प्रियस्थिरादिना वृद्धशब्दस्य वर्षादेशः ॥</p>
<h3 id="मनतर-233">मन्त्रः</h3>
<p>सꣳस॒मिद्यु॑वसे वृष॒न्नग्ने॒ विश्वा᳚न्य॒र्य आ ।<br>
इ॒डस्प॒दे समि॑ध्यसे॒ स नो॒ वसू॒न्या भ॑र ।</p>
<h4 id="टक-232">टीका</h4>
<p>19अथात्रैव याज्या - संसमिदित्यनुष्टुप् ॥ &lsquo;प्रसमुपोदः&rsquo; इति द्विर्वचनम् । हे वृषन् कामानां वर्षितः अग्ने विश्वानि वशूनि धनानि भक्तैः संयुवसे संमिश्रयसि भक्तेभ्यो दातुं राशीकरोषि । व्यत्ययेन शः, आत्मनेपदं च । यस्मादर्थः ईश्वरस्त्वम् । आकारो मर्यादायाम् । मयार्दाऽसङ्करणेन यथाधिकारं धनानां प्रापयिता त्वमिति । किञ्च – इडस्पदे पृथिव्याः पदे स्थाने वेद्यास्समिध्यसे सम्यक् ज्वाल्यसे । सः महानुभावस्त्वं अस्मभ्यं वसूनि समाभर समाहरेति । &lsquo;हृग्रहोर्भश्छन्दसि&rsquo; । इडन्नं तद्वती पृथिवी । मत्वर्थीयो लुप्यते, अयस्मयादित्वेन पदत्वाज्जश्त्वं, &lsquo;सावेकाचः&rsquo; इति विभक्तेरुदात्तत्वम्, &lsquo;षष्ठ्याः पतिपुत्र&rsquo; इत्यादिना सत्वम् ॥</p>
<h3 id="मनतर-234">मन्त्रः</h3>
<p>प्रजा॑पते॒  ..</p>
<h4 id="टक-233">टीका</h4>
<p>20&rsquo;यः प्रजाकामस्स्यात्तस्मा एतं प्राजापत्यं गार्मुतं चरुं निर्वपेत्&rsquo; इत्यस्याः पुरोऽनुवाक्या - प्रजापते न त्वदिति त्रिष्टुप् ॥
व्याख्यातेयं &lsquo;सोमस्य त्विषिरसि&rsquo; इत्यत्र इह त्वस्याः प्रतीकं गृह्यते । हे प्रजापते त्वदन्य एतानि विश्वानि जातानि भुवनानि परिबभूव सर्वतो व्याप्नोति । तस्माद्यद्यत्कामयमानास्ते जुहुमो वयं तत्तथैवास्माकमस्तु वयं रयीणां पतयस्स्यामेति ॥</p>
<ul>
<li>
<p>प्रजा॑पते॒ न त्वदे॒तान्य॒न्यो विश्वा॑ जा॒तानि॒ परि॒ ता ब॑भूव । <br>
यत्का॑मास्ते जुहु॒मस्तन्नो॑ अस्तु व॒यꣵ स्या॑म॒ पत॑यो रयी॒णाम् ॥ [28]</p>
</li>
<li>
<p>युवराजस्य प्रतिहितस्य गृहे जुहोति - प्रजापत इति त्रिष्टुभा ॥ हे प्रजापते त्वत्तोन्यः कश्चिदपि तान्येतानि विश्वा विश्वानि जातानि जन्मवन्ति वस्तूनि परिबभूव परिभवति वाप्नोति परिगृह्णाति वा । यद्वा - त्वदेतानि त्वत्तो जातानि विश्वानि वस्तूनि कश्चिदन्यः पीरबभूव न त्वमेव परिभवसि, तस्मादेवं तावन्महानुभावस्त्वम् । न च मया किञ्चिदज्ञातमस्ति ; अतो यत्कामा यत्फलं कामयमानाः ते जुहुमस्तन्नोस्माकमस्तु त्वत्प्रसादात् स कामोस्माकं सम्पद्यताम् । &lsquo;शीलिकामिभिक्षाचरिभ्यः&rsquo; इति णः, पूर्वपदप्रकृतिस्वरत्वं च । इदं तु विशेषेणेत्याह - वयं रयीणां धनानां पतयः सर्वदा स्यामेत्याशास्ते ॥</p>
</li>
</ul>
<p>अथ तत्रैव याज्या - प्रजापत इति त्रिष्टुप् ॥ इदं च प्रतीकग्रहणं &lsquo;प्रजापते न त्वदेतान्यन्यः&rsquo; इत्यस्याः । इयं च &lsquo;सोमस्य त्विषिरसि&rsquo; इत्यत्र व्याख्याता । (यजमानायतने शार्दूलचर्मोपस्तृणाति - सोमस्य त्विषिरसीति ॥ सोमस्य या त्विषिर्दीप्तिः सैव त्वमसि दीप्तत्वात् व्यापित्वाच्छान्तत्वाच्च । तवेव मे ममापि त्वीषिर्भूयात् दीप्ता व्यापिनी शान्ता चेत्याशास्ते ॥)</p>
<ul>
<li>हे प्रजापते न खलु कश्चित् त्वत्तोन्यः तान्येतानि विश्वानि जातानि भूतानि परिबभूव परिभवति । तस्माद्यत्कामा वयं जुहुमस्तन्नोस्माकमस्तु । किञ्च - वयं रयीणां पतयस्स्वामिनश्च स्यामेति ॥</li>
</ul>
<h3 id="मनतर-235">मन्त्रः</h3>
<p>स वे॑द॒</p>
<h4 id="टक-234">टीका</h4>
<p>21तत्रैव याज्या - स वेद पुत्र इति जगती ॥ इयमपि &lsquo;हिरण्यगर्भः&rsquo; इत्यत्र व्याख्याता । प्रतीकग्रहणमिदमस्याः । स एव प्रजापतिः पुत्रो भूत्वा पितरं मातरं च वेद पुत्रभावेन वर्तते । स एव सूनुः सोता यजमानश्च भवति । स एव पुनर्मघः पुनःपुनः क्रियमाणो यागश्च भवति । स एव द्यां स्वर्गं च और्णोत् स्वतेजसाऽऽच्छादयति स एव विश्वानि भूतजातानि अभवत् आभवत् व्याप्नोति स एवेति ॥</p>
<ul>
<li>
<p>स वे॑द पु॒त्रᳶ पि॒तर॒ꣳ॒ स मा॒तर॒ꣳ॒ स सू॒नुर्भु॑व॒थ्स भु॑व॒त्पुन॑र्मघः ।<br>
स द्यामौर्णो॑द॒न्तरि॑ख्ष॒ꣳ॒ स सुव॒स्स विश्वा॒ भुवो॑ अभव॒थ्स आऽभ॑वत् ।</p>
</li>
<li>
<p>अथ तत्रैव याज्याविकल्पः - स वेद पुत्र इतीयं जगती ॥ स एव प्रजापतिः पुत्रो भूत्वा पितरं मातरं च वेद जानाति, ममायं पिता इयं मातेति जानन् पुत्रात्मना स एव वर्तते । स एव सूनुर्भुवत् यो यस्सोतव्य उत्पाद्यः पदार्थः सोपि भूधरादिस्स एव भवेत् । पुनश्च स एव मघः हिरण्यादि धनं भुवत् भवेत् स एव तथा भवति । भवतेर्लेटि शपो लुक्, &lsquo;भूसुवोस्तिङि&rsquo; इति गुणाभावः । यद्वा - सू नुस्सोमयजमानः, तद्भावेन च भवति । मघस्सोतव्यस्सोमः तादात्म्येन च वर्तते ।<br>
किञ्च - स एव द्यां द्युलोकं और्णोछादयति स्वेन महिम्ना तेजसा वा स एवान्तरिक्षमौर्णोदित्येव । स एव सुवः पृथिवीं च और्णोत् । सुष्ठु वरणात् सुवस्सर्वविकाराणां सुष्ठु गन्त्री । तन्वादित्वादुवङ्, छान्दसमाद्युदात्तत्वम् । यद्वा - सूतेरसुनि गुणाभावश्छान्दसः सवित्री सर्वविकाराणाम् । किं बहुनेत्याह  - स एव विश्वा भुवः भूतजातानि विश्वा भुवः भावयित्रीः स्योनीः [योनीः] कारणानि अभवत् प्राप्तवान् उत्पादितवान् । स एव चाभवत् आवृत्यावृत्य प्राप्नोति उत्पादयति । यद्वा - स एव विश्वा भुवो अभवत् भवति विश्वभूतजातात्मना कारणात्मना वा स एवावतिष्ठते । स एव चावृत्य तद्रूपेण भवति वर्तते सोस्माकं प्रत्यूह मपनयत्विति ॥</p>
</li>
</ul>
<h3 id="मनतर-236">मन्त्रः</h3>
<p>सोमा॑पूषणा</p>
<h4 id="टक-235">टीका</h4>
<p>21&rsquo;यः पशुकामस्स्यात्तस्मा एतं सोमापौष्णं गार्मुतं चरुं निर्वपेत्&rsquo; इत्यस्य पुरोनुवाक्या - सोमापूषणा जनाना रयीणामिति त्रिष्टुप् ॥ इयं च व्याख्याता &lsquo;अग्नाविष्णू महि&rsquo; इत्यत्र प्रतीकग्रहणमस्या अप्यत्र । सोमापूषणौ रयीणां धनानां जनना जनयितारौ द्यावापृथिव्योश्च जनयितारौ । विश्वस्य भूतजातस्य जातमात्रावेव गोपौ एवं महानुभावाविमौ देवाः कृतवन्तः अमृतत्वस्य नाभिं नहनभूतौ देवाः कृतवन्तः ॥</p>
<ul>
<li>सोमा॑पूषणा॒ जन॑ना रयी॒णाञ्जन॑ना दि॒वो जन॑ना पृथि॒व्याः ।   <br>
जा॒तौ विश्व॑स्य॒ भुव॑नस्य गो॒पौ दे॒वा अ॑कृण्वन्न॒मृत॑स्य॒ नाभि᳚म्  ॥</li>
<li>यदि बिभीयद्दुश्चर्मा भविष्यामीति सोमापौष्णं चरुं निर्वपेत्&rsquo; इत्यस्य पुरोनुवाक्या - सोमापूषणेति त्रिष्टुप् ॥ हे सोमापूषणौ । पूर्ववदाकारः । रयीणां धनानां जनना जननौ जनयितारौ युवाम् । &lsquo;नामन्यतरस्यां&rsquo; इति नाम उदात्तत्वम् । दिवश्च पृथिव्याश्च जनयितारौ । &lsquo;ऊडिदम्&rsquo; इति दिवो विभक्तिरुदात्ता । &lsquo;उदात्तयणः&rsquo; इति पृथिव्याः । जातौ जातमात्रावेव युवां विश्वस्य भुवनस्य भूतजातस्य गोपा गोपयितारौ । इर्दृशौ युवां देवा अकृण्वन् अकुर्वन् । अमृतस्य नाभिं नहनौ बन्धनौ ॥</li>
</ul>
<h3 id="मनतर-237">मन्त्रः</h3>
<p>इमौ दे॒वौ ॥ [64]</p>
<h4 id="टक-236">टीका</h4>
<p>23अथ तत्रैव याज्या - इमौ देवौ जायमानौ इति त्रिष्टुप् ॥ इयमपि तत्रैव व्याख्याता । प्रतीकमेव गृह्यते । इमौ देवौ सोमापूषणौ जायमानावेव जुषन्त सर्वे देवाः इमौ देवौ तमांसि अजुष्टानि अप्रियाणि गूहतां जातमात्रावेव छादितवन्तौ । आभ्यां पक्वमुदकं संवत्सरव्रतं आमासु उस्रियासु रश्मिषु इन्द्रो वृष्ट्यर्थं जनत् जनयति पक्वं करोति ॥</p>
<ul>
<li>
<p>इ॒मौ दे॒वौ जाय॑मानौ जुषन्ते॒मौ तमाꣳ॑सि गूहता॒मजु॑ष्टा । <br>
आ॒भ्यामिन्द्र॑ᳶ प॒क्वमा॒मास्व॒न्तस्सो॑मापू॒षभ्या᳚ञ्जनदु॒स्रिया॑सु ॥</p>
</li>
<li>
<p>तत्रैव याज्या - इमौ देवाविति त्रिष्टुप् ॥ इमौ देवौ सोमापूषणौ जायमानावेवावस्थितौ जुषन्त अजुषन्त सेवितवन्तः सर्वे देवाः । &lsquo;बहुलं छन्दस्यमाङ्योगेपि&rsquo; इत्यडभावः ।<br>
किञ्च - इमौ देवौ तमांसि अजुष्टा अजुष्टानि अप्रियाणि । &lsquo;शेश्छन्दसि&rsquo; इति लोपः । अजुष्टा अजुष्टौ तमोभिरसेवितारौ । पूर्ववदाकारः । गूहतामनाशयताम् । छान्दसो लिङ्, &lsquo;ऊदुपधाया गोहः&rsquo; । यद्वा - इमौ खलु सर्वस्य तमांसि गूहतां गूहयतः । लडर्थे लिङ् । किञ्च – आभ्यां सोमापूषभ्यां सह । अन्वादेशत्वेपि व्यत्ययेन निघाताभावः, &lsquo;ऊडिदम्&rsquo; इति विभक्त्युदात्तत्वमेव प्रवर्तते । आभ्यां महेन्द्रः, आमासु तरुणीषु उस्रियासु गोषु अन्तः परिपक्वं पयो जनत् जनयति उत्पादयति । जनेर्ण्यन्तात्पूर्ववल्लङ्, पूर्ववदडभावः, &lsquo;छन्दस्युभयथा&rsquo; इति शप आर्धधातुकत्वाण्णिलोपः । ताविमावेवम्महानुभावौ अस्माकं दुश्चर्मतां नाशयतां शोभनानि दत्तामित्यर्थः ॥</p>
</li>
</ul>
<p>इति द्वितीये षष्ठे एकादशोऽनुवाकः ॥</p>
<h2 id="अनवक-१२">अनुवाकः १२</h2>
<h3 id="मनतर-238">मन्त्रः</h3>
<p>उ॒शन्त॑स्त्वा हवामह उ॒शन्त॒स्समि॑धीमहि ।<br>
उ॒शन्नु॑श॒त आ व॑ह॒ पि॒तॄन्‌ह॒विषे॒ अत्त॑वे ।</p>
<h4 id="टक-237">टीका</h4>
<p>1महापितृयज्ञे सामिधेनी एकैव त्रिरुच्यते । उशन्त इत्यनुष्टुप् ॥ उशन्तः कामयमानाः पितॄन् त्वा हवामहे आह्वयामः । तानेव कामयमानास्त्वां समिधीमहि सम्यग्दीपयामः । त्वमपि तान् पितॄन् उशन्नावह । कीदृशान् उशतः हविरत्तुं कामयमानान् हविषे अत्तवे हविर्भोक्तुं । तुमर्थे तवै प्रत्ययः, कर्मणस्सप्रदानत्वाच्चत्तुर्थी ॥</p>
<h3 id="मनतर-239">मन्त्रः</h3>
<p>त्वꣳ सो॑म॒ प्रचि॑कितो मनी॒षा त्वꣳ रजि॑ष्ठ॒मनु॑ नेषि॒ पन्था᳚म् ।<br>
तव॒ प्रणी॑ती पि॒तरो॑ न इन्दो दे॒वेषु॒ रत्न॑मभजन्त॒ धीराः᳚ ।</p>
<h4 id="टक-238">टीका</h4>
<p>2सोमबर्हिषदग्निष्वात्तकव्यवाहनानां क्रमेण द्वेद्वे पुरोनुवाक्ये एकैकस्य तूत्तरा याज्या सर्वास्त्रिष्टुभः । विशेषो वक्ष्यते - त्वं सोमेति ॥ हे सोम! त्वं प्रचिकितः प्रकर्षेण ज्ञातः । निष्ठायां छान्दस्मं द्विर्वचनम्, यङ्लुकि वा अभ्यासविकाराभावः, &lsquo;गतिरनन्तरः&rsquo; इति गतेः प्रकृतिस्वरत्वम् । &lsquo;चिक&rsquo; इति वा धात्वन्तरं द्रष्टव्यम् । मनीषा मनीषावद्भिः । यद्वा - विशिष्टया मनीषया व्यभिचाराभावात् । &lsquo;सुपां सुलुक्&rsquo; इति विभक्तेराकारः । किंच – त्वं रजिष्ठं ऋजुतरं पन्थां पन्थानम् । ऋजुशब्दादिष्ठनि &lsquo;विभाषर्जोश्छन्दसि&rsquo; इति रेफः । यद्वा - रजः उदकं अतिशयेन तद्वान् रजिष्ठः । रजश्शब्दादिष्ठन् &lsquo;विन्मतोर्लुक्&rsquo;, &lsquo;टेः&rsquo; इति टिलोपः । ईदृशं पन्थानं अनुनेषि अनुक्रमेण प्रापयसि । नयतोर्लिटि शपो लुक् । किञ्च - हे इन्दो! सोम! तव प्रणीती प्रणीत्या परिचरणेन पुरस्कारेण वा । &lsquo;सुपां सुलुक्&rsquo; इति तृतीयायाः पूर्वसवर्णदीर्घत्वम् । अस्माकं पितरः पूर्वेषु देवेषु रत्नं रमणीयं हविरन्नमभजन्त धीराः धीमन्तः । मत्वर्थीयो रप्रत्ययः ॥</p>
<h3 id="मनतर-240">मन्त्रः</h3>
<p>त्वया॒ हि न॑ᳶ पि॒तर॑स्सोम॒ पूर्वे॒ कर्मा॑णि च॒क्रुᳶ प॑वमान॒ धीराः᳚ ।<br>
व॒न्वन्नवा॑तᳶ परि॒धीꣳ रपो᳚र्णु वी॒रेभि॒रश्वै᳚र्म॒घवा॑ भव [65] नः॒ ।</p>
<h4 id="टक-239">टीका</h4>
<p>3त्वया हीति ॥ हे सोम नः अस्माकं पूर्वे पितरः त्वया खलु हेतुना त्वत्प्रसादेन कर्माणि ज्योतिष्टोमदीनि पितृयज्ञादीनि वा चक्रुः कृतवन्तः । धीराः । गतम् । हे पवमान शोधक तस्मात्कारणात् अस्माकमपि त्वं वन्वन् अस्माकं संभजन् अवातः वातरहितः स्वयमेव ज्वलन् । यद्वा - अकार उपमायां अयं वायुसदृशः, दीर्घकारित्वं साडृश्यं । परिधीन् परितो धारयितॄन् आत्मनः प्रतिबन्धॄन् अपोर्णु अपानुद प्रतिबन्धकापनोदेन शीघ्रमागच्छेति । रुत्वानुनासिकावुक्तौ । वीरेभिः विक्रान्तैरश्वैः शीघ्रमागच्छेति । ततश्चागत्य नः अस्माकं मघवा धनवान् भव । अस्मभ्यं धनं दातुं हस्ते गृहाण । यद्वा - हविषा धनेन तद्वान् भव । &lsquo;छन्दसीवनिपौ&rsquo; इति मत्वर्थीयो वनिप्रत्ययः । &lsquo;द्व्यचोतस्तिङः&rsquo; इति भवशब्दस्य संहितायां दीर्घः ॥</p>
<h3 id="मनतर-241">मन्त्रः</h3>
<p>त्वꣳ सो॑म पि॒तृभि॑स्सँव्विदा॒नोऽनु॒ द्यावा॑पृथि॒वी आ त॑तन्थ ।<br>
तस्मै॑ त इन्दो ह॒विषा॑ विधेम व॒यꣵ स्या॑म॒ पत॑यो रयी॒णाम् ।</p>
<h4 id="टक-240">टीका</h4>
<p>4त्वं सोमेति ॥ हे सोम! त्वं पितृभिः पूर्वैरास्माकीनैः संविदानः ऐकमत्यं गतः इत्थं वयमस्मै कुर्म इति द्यावापृथिव्यौ अन्वाततन्थ अनुक्रमेण दीप्त्या । अततेः &lsquo;बभूथाततन्थ&rsquo; इति निपात्यते । हे इन्दो! तस्मै तादृशाय ते तुभ्यं हविषा विधेम परिचरेम तदर्थां आततदीप्तिर्भव । प्रयोजनं च ब्रूमः । वयं रयीणां धनानां पतयः स्याम भूयास्मेति हविषा विधेम त्वाम्, त्वं च द्यावापृथिवी दीप्त्या आततन्थ पितृभिश्च संविदानो भव इति । &lsquo;समोगमृच्छि&rsquo; इति विदेरात्मनेपदम् ॥</p>
<h3 id="मनतर-242">मन्त्रः</h3>
<p>अग्नि॑ष्वात्ताᳶ पितर॒ एह ग॑च्छत॒ सद॑स्सदस्सदत सुप्रणीतयः ।<br>
अ॒त्ता ह॒वीꣳषि॒ प्रय॑तानि ब॒र्‌हिष्यथा॑ र॒यिꣳ सर्व॑वीरन्दधातन ।</p>
<h4 id="टक-241">टीका</h4>
<p>5अग्निष्वात्ता इति जगती ॥ हे अग्निष्वात्ताः अग्निष्वेव हवन्ते ये हविषां भोक्तारः आस्वादनिबद्धभावाः । आमन्त्रिताद्युदात्तत्वम् । हे पितरः! इह कर्मणि आगच्छत हे सुप्रणीतयः सुखपरिचरणाः सदस्सदः आत्मीयमात्मीयं सदनं सदत सीदत । सीदतिः प्राप्तिकर्माऽयमिदानीम् । यद्वा - &lsquo;सुपां सुलुक्&rsquo; इति सप्तम्या लुक् । सदस्सदः सदसिसदसि सीदत । विकरणव्यत्ययेन शः । ततश्चात्ताश्नीत हवींषि पितरो बर्हिषदः । ब्राह्मणं च, &lsquo;ये वै यज्वानः । ते पितरो बर्हिषदः ।&rsquo; इति ॥</p>
<h3 id="मनतर-243">मन्त्रः</h3>
<p>बर्‌हि॑षदᳶ पितर ऊ॒त्य॑र्वागि॒मा वो॑ ह॒व्या च॑कृमा जु॒षध्व᳚म् ।<br>
त आ ग॒ताव॑सा॒ शन्त॑मे॒नाथा॒स्मभ्य᳚म् [66]  शय्योँर॑र॒पो द॑धात ।</p>
<h4 id="टक-242">टीका</h4>
<p>6आमन्त्र्यन्ते - हे बर्हिषदः पितरः ऊती ऊत्या गमनेन अर्वाक अस्मान् प्रत्यभिमुखा भूत्वा । &lsquo;ऊतियूति&rsquo; इत्यादिना उदात्तः क्तिन्निपातितः, &lsquo;सुपां सुलुक्&rsquo; इति तृतीयायाः पूर्वसवर्णः, &lsquo;उदात्तस्वरितयोर्यणः&rsquo; इति ततःपरस्याकारस्य संहितायां स्वरितत्वम् । इमानि हव्यानि हवींषि । उभयत्र &lsquo;शेश्छन्दसि&rsquo; इति लोपः । युष्मदर्थं चकृम कुर्मो वयम् । &lsquo;अन्येषामपि दृश्यते&rsquo; इति संहितायां दीर्घत्वम् । तानि यूयं जुषध्वं सेवध्वम् । तिङः परत्वात् न निहन्यते । तदर्थं ते च यूयं आगत आगच्छत । लोटि &lsquo;बहुलं छन्दसि&rsquo; इति शपो लुक् । अवसा प्रीत्या शन्तमेन सुखतमेन मनुष्यादिप्रीतेः अथ अनन्तरमागत्य हवींषि च सेवित्वा अस्मभ्यं शंयोश्च अरपः अपापः उभयलोकाविरुद्धं दधात दत्त आपत्तापशमनं रोगाणां नाशनं यावनं भयानां पृथक्करणमागामिनो निरोधः । यौतेरसुनि गुणे अवादेशाभावश्छान्दसः ॥</p>
<h3 id="मनतर-244">मन्त्रः</h3>
<p>आहम्पि॒तॄन्थ्सु॑वि॒दत्राꣳ॑ अविथ्सि॒ नपा॑तञ्च वि॒क्रम॑णञ्च॒ विष्णोः᳚ ।<br>
ब॒र्‌हि॒षदो॒ ये स्व॒धया॑ सु॒तस्य॒ भज॑न्त पि॒त्वस्त इ॒हाग॑मिष्ठाः ।</p>
<h4 id="टक-243">टीका</h4>
<p>7आहमिति ॥ सुविदत्रान् शोभनवेदनान् सुष्ठु वदन्तीति सुविदत्राः । विदेः कर्तृप्रत्ययः, कृदुत्तपदप्रकृतिस्वरत्वम् । अहं तानावित्सि आभिमुख्येन लब्धवानस्मि । विन्दतेर्लुङि &lsquo;लिङ्सिचावात्मनेपदेषु&rsquo; इति कित्वम् । किञ्च - विष्णोर्यज्ञात्मनो नपातं च विक्रमणं च आवित्सीत्येव तेषामेव प्रसादान्नपातनमभ्रेषः कर्माङ्गानाम् । ण्यन्तात्क्विपि नञ्समासे &lsquo;नभ्राण्नपात्&rsquo; इति नलोपाभावो निपात्यते । विविधं सङ्क्रममणं विक्रमणं विश्लिष्टकर्मनिष्पत्तिः । विशिष्टफलप्राप्तिहेतुत्वं वा कर्मणः । कस्मादेवमुच्यते इत्याह - ये बर्हिषदः पितरः स्वधया अन्नेन सह सुतस्य सोमस्यान्नं सोमं च भजन्त अभजन्त यज्वान इति यावत् । &lsquo;बहुलं छन्दस्यमाङ्योगेपि&rsquo; इत्यडभावः । ते पितरः इह अस्मिन् कर्मणि पित्वः पिन्वन्ति आगमिष्ठाः । &lsquo;सुपां सुलुक्&rsquo; इति सप्तम्याः स्वादेशः । अतिशयेन गन्तारः । &lsquo;तुश्छन्दसि&rsquo; इत्यागन्तृशब्दादिष्ठन्प्रत्ययः, &lsquo;तुरिष्ठेमेयस्सु&rsquo; इति लोपः ॥</p>
<h3 id="मनतर-245">मन्त्रः</h3>
<p>उप॑हूताᳶ पि॒तरो॑ बर्‌हि॒ष्ये॑षु नि॒धिषु॑ प्रि॒येषु॑ ।<br>
त आग॑मन्तु॒ त इ॒ह श्रु॑व॒न्त्वधि॑ ब्रुवन्तु॒ ते अ॑वन्त्व॒स्मान् ।</p>
<h4 id="टक-244">टीका</h4>
<p>8उपहूताः ये पितरः अस्मिन् कर्मणि अस्माभिरुपहूताः सोम्यासः सोमार्हाः । &lsquo;सोममर्हति&rsquo; इति यप्रत्ययः । बर्हिष्येषु यागसंबन्धिषु । भवे साधौ वा यः । सन्निधिषु निधीयन्त इति निधयः हवींषि । &lsquo;उपसर्गे घोः किः&rsquo; तेषु निमित्तेषु सप्तमी । प्रियेषु इष्टतमेषु ये आहूताः आगमन्तु आगच्छन्तु । &lsquo;सर्वे विधयश्छन्दसि विकल्प्यन्ते&rsquo; इति छत्वाभावः । अतः इह कर्मणि अस्मत्प्रयुक्तास्स्तुतीः श्रुवन्तु शृण्वन्तु । &lsquo;बहुलं छन्दसि&rsquo; इति शपो लुक् । अधिब्रुवन्तु तेऽस्मान् पक्षपातेन वा अस्मान् आधिक्येन ब्रुवन्तु साधुकृतमेभिरिति । अवन्तु चास्मान्पितरस्ते ॥</p>
<h3 id="मनतर-246">मन्त्रः</h3>
<p>उदी॑रता॒मव॑र॒ उत्परा॑स॒ उन्म॑ध्य॒माᳶ पि॒तर॑स्सो॒म्यासः॑ ।<br>
असु᳚म् [67] य ई॒युर॑वृ॒का ऋ॑त॒ज्ञास्ते नो॑ऽवन्तु पि॒तरो॒ हवे॑षु ।</p>
<h4 id="टक-245">टीका</h4>
<p>9उदीरतामिति ॥ उदीरतां उदीर्णा भवन्तु उद्गच्छन्तु । ईर गतौ, आदादिकः &lsquo;आत्मनेपदेष्वनतः&rsquo; इत्यदादेशः । अवरे अधस्तात् स्थिताः पृथिवीस्थिता वा निकृष्टा वा परासः पराः उत्कृष्टा उच्छ्रितस्थानस्था वा ते च पितर उदीरतां मध्यमाश्च पितर उदीरतां सोम्यासः सोमार्हाः । &lsquo;सोममर्हति&rsquo; इति यः । ये असुं प्राणं हेतुत्वेन वारकत्वेन ईयुः प्रविष्टाः अवृकाः बाधकस्वभावरहिताः । कुक वृक आदाने, इगुपलक्षणः कः । ऋतज्ञाः ऋतस्य सत्यस्य यज्ञस्य वा ज्ञातारः ते तथा महानुभावाः नः अवन्तु प्रीणयन्तु वा हवेषु आह्वानेषु अस्मान् तृप्यन्तु वा अस्मद्यज्ञेषु ॥</p>
<h3 id="मनतर-247">मन्त्रः</h3>
<p>इ॒दम्पि॒तृभ्यो॒ नमो॑ अस्त्व॒द्य ये पूर्वा॑सो॒ य उप॑रास ई॒युः ।<br>
ये पार्थि॑वे॒ रज॒स्या निष॑त्ता॒ ये वा॑ नू॒नꣳ सु॑वृ॒जना॑सु वि॒ख्षु ।</p>
<h4 id="टक-246">टीका</h4>
<p>10इदमिति ॥ इदं नमः अन्नं प्रणामो वा पितृभ्योऽस्तु । अद्य अस्मिन् कर्मणि केभ्यः ये पूर्वासः ईयुः पूर्वमेव स्वर्गं गता ये चोपरास ईयुः उपरिभूतास्तेषां समीपभूता अन्तरिक्षस्थाः तेषां वा कुले अन्तरिक्षे स्थिताः ये च पार्थिवे रजसि लोके आनिषत्ता आनिषण्णाः सर्वतः । &lsquo;पृथिव्या ञाञौ&rsquo; इति स्वार्थिको ञः । यद्वा - पृथिवीसंबन्धिनि लोके स्थिताः । नूनमिति पादपूरणे । ये वा सुवृजनासु शोभनधनासु विक्षु प्रजासु कर्मशीलासु निषण्णाः । यद्वा - उपरासः उपरणशीलाः निवृत्तिप्रधानाः पार्थिवे पृथिव्यां भवे रजसि कर्मणि पुण्यापुण्यात्मके व्यामिश्रे निषण्णाः सुवृजनासु शोभनधनासु कर्मशेषधनासु धार्मिकेषु अपापासु प्रजासु निषण्णाः तेभ्यस्सर्वेभ्यो नमोऽस्त्विति ॥</p>
<h3 id="मनतर-248">मन्त्रः</h3>
<p>अधा॒ यथा॑ नᳶ पि॒तर॒ᳶ परा॑सᳶ प्र॒त्नासो॑ अग्न ऋ॒तमा॑शुषा॒णाः ।<br>
शुचीद॑य॒न्दीधि॑तिमुक्थ॒शासः॒ ख्षामा॑ भि॒न्दन्तो॑ अरु॒णीरप॑ व्रन्न् ।</p>
<h4 id="टक-247">टीका</h4>
<p>11अधेति ॥ अध अत एव कर्मसामर्थ्यात् अस्माकं परासः पूर्वे पितरः प्रत्नासः ततोपि पूर्वे पितरः हे अग्ने ऋतं सत्यं यज्ञं वा आशुषाणा अश्नुवानाः । अश्नोतेः छान्दसे लिटि रूपम्, तत्र क्वसुकानचोश्छान्दसस्समावेशः । अयस्मयादित्वेन भत्वाद्द्वयोस्संप्रसारणम् । यद्वा - द्विविकरणत्वं लिटि व्यत्ययेन भवति, उप्रत्ययः । ते च शुचि शुद्धं स्थानम् । इदित्यवधारणे । शुच्येव स्थानं यथाऽयन् आगच्छन् दीधितिं स्थानं तद्योगात्ताच्छब्द्यम् । उक्थशासः उक्थै स्तोत्रैः । यत्प्रत्ययः ॥</p>
<h3 id="मनतर-249">मन्त्रः</h3>
<p>यद॑ग्ने [68] क॒व्य॒वा॒ह॒न॒ पि॒तॄन्‌यख्ष्यृ॑ता॒वृधः॑ ।<br>
प्र च॑ ह॒व्यानि॑ वख्ष्यसि दे॒वेभ्य॑श्च पि॒तृभ्य॒ आ ।</p>
<h4 id="टक-248">टीका</h4>
<p>12यदिति अनुष्टुप् ॥ हे अग्ने कव्यवाहन हविषो वाहक यद्यस्मात्पितॄन् ऋतावृधः ऋतस्य सत्यस्य यज्ञस्य वा वर्धयितॄन् यक्षि यजसि । बहुलं छन्दसि इति शपो लुक् । तस्मात्त्वमेव हव्यानि प्रवक्ष्यसि प्रवहसि देवेभ्यश्च पितृभ्यश्च । आकारस्समुच्चये । तस्मादेवं महानुभावं त्वामेव वयं यजाम इति ॥</p>
<h3 id="मनतर-250">मन्त्रः</h3>
<p>त्वम॑ग्न ईडि॒तो जा॑तवे॒दोऽवा᳚ड्ढ॒व्यानि॑ सुर॒भीणि॑ कृ॒त्वा ।<br>
प्रादाः᳚ पि॒तृभ्य॑स्स्व॒धया॒ ते अ॑ख्षन्न॒द्धि त्वन्दे॑व॒ प्रय॑ता ह॒वीꣳषि॑ ।</p>
<h4 id="टक-249">टीका</h4>
<p>13त्वमिति ॥ हे अग्ने जातवेदः जातानां वेदितः प्रजावेदितः त्वं ईडितः स्तुतः अवाट् हव्यानि । वहेश्छान्दसो लुङ् । ततश्च तानि सुरभीणि कृत्वा पितृभ्यः प्रादाः प्रदेहि स्वधया अन्नेन सहैव । ततस्ते पितरः तानि प्रयतानि शुद्धानि हवींषि अक्षन् अदन्तु । अदेश्छान्दसो &lsquo;लुङ्सनोर्घसॢ&rsquo; इति घस्लादेशः, &lsquo;मन्त्रे घस&rsquo; इति च्लेर्लुक्, &lsquo;घसिभसोर्हलि च&rsquo; इत्युपधालोपः । देव त्वमपि तानि हवींषि अद्धि भक्षय सततमस्मानुपकारिणः कुर्विति भावः ॥</p>
<h3 id="मनतर-251">मन्त्रः</h3>
<p>मात॑ली क॒व्यैर्य॒मो अङ्गि॑रोभि॒र्बृह॒स्पति॒र्‌ऋक्व॑भिर्वावृधा॒नः ।<br>
याꣳश्च॑ दे॒वा वा॑वृ॒धुर्ये च॑ दे॒वान्थ्स्वाहा॒न्ये स्व॒धया॒न्ये म॑दन्ति । [69]</p>
<h4 id="टक-250">टीका</h4>
<p>14वावृधान इति ॥ प्रत्येकं कव्यादिभिस्संपद्यते । मातलिना तद्वानिन्द्रो मातलिः । छान्दस इनिर्व्रीह्यादिवद्द्रष्टव्यः । स कव्यैः कव्यवाहिभिः पितृभिः सह वावृधानः वर्धमानः । शपः श्लुः, ताच्छीलिकश्चानश् । यमः पितृराजः सोऽङ्गिरोभिः पितृविशेषैः सह वावृधानः । बृहस्पतिः ऋक्वभिः मन्त्रवद्भिः स्तुतिमद्भिर्वा पितृविशेषैः सह वावृधानः । &lsquo;छन्दसीवनिपौ&rsquo; इति वनिप्प्रत्ययः, अयस्मयादित्वेन पदत्वात्कुत्वं, भत्वाज्जश्त्वाभावः । यांश्च पितॄन् देवाः वावृधुः वर्धयन्ति । व्यतयेन परस्मैपदम्, तुजादित्वादभ्यासस्य दीर्घत्वम् । ये च पितरो देवान् वावृधुरिति । ये च तत्रान्ये एके देवाः पितॄणां वर्धयितारः स्वाहाकारेण मदन्ति मोदन्ताम् । अथान्ये एके पितरः स्वधया स्वधाकारेण मदन्तीत्येव । माद्यतेर्व्यत्ययेन शः ॥</p>
<h3 id="मनतर-252">मन्त्रः</h3>
<p>इ॒मँय्य॑म प्रस्त॒रमा हि सीदाङ्गि॑रोभिᳶ पि॒तृभि॑स्सँव्विदा॒नः ।<br>
आ त्वा॒ मन्त्राः᳚ कविश॒स्ता व॑हन्त्वे॒ना रा॑जन्‌ह॒विषा॑ मादयस्व ।</p>
<h4 id="टक-251">टीका</h4>
<p>15इममिति ॥ हे पितृराज इमे प्रस्तरं प्रस्तीर्णमाश्रमं आसीद अङ्गिरोभिः पितृविशेषैः संविदानः ऐकमत्यं गच्छन् । तत आसीदन्तं त्वां कविशस्ताः कविभिर्मेधाविभिः आस्माकीनैः ऋत्विग्भिः शस्ताः मन्त्राः आवहन्तु प्राप्नुवन्तु । ततः एना अनेन हविषा राजन् राजनशील मादयस्व । मद तृप्तियोगे, चौरादिकः ॥</p>
<h3 id="मनतर-253">मन्त्रः</h3>
<p>अङ्गि॑रोभि॒रा ग॑हि य॒ज्ञिये॑भि॒र्यम॑ वैरू॒पैरि॒ह मा॑दयस्व ।<br>
विव॑स्वन्तꣳ हुवे॒ यᳶ पि॒ता ते॒ऽस्मिन्‌य॒ज्ञे ब॒र्‌हिष्या नि॒षद्य॑ ।</p>
<h4 id="टक-252">टीका</h4>
<p>16अङ्गिरोभिरिति ॥ हे यम अङ्गिरोभिस्सह आगहि आगच्छ । पूर्ववत् शपो लुक् । यज्ञियेभिः यज्ञार्हैः वैरूपैः विविधकर्मरूपसंबन्धिभिः, वैरूपसामप्रियैर्वा । यद्वा - स्वार्थिकोऽण् । विरूपैः विविधरूपैस्सह इह कर्मणि मादयस्व । अथ यस्तव पिता तं विवस्वन्तं हुवे आह्वयामि । सोप्यस्मिन् यज्ञे आगत्य बर्हिषि निषद्य माद्यताम् ॥</p>
<h3 id="मनतर-254">मन्त्रः</h3>
<p>अङ्गि॑रसो नᳶ पि॒तरो॒ नव॑ग्वा॒ अथ॑र्वाणो॒ भृग॑वस्सो॒म्यासः॑ ।<br>
तेषाँ᳚व्व॒यꣳ सु॑म॒तौ य॒ज्ञिया॑ना॒मपि॑ भ॒द्रे सौ॑मन॒से स्या॑म ॥ [70]</p>
<h4 id="टक-253">टीका</h4>
<p>17अङ्गिर इति ॥ अङ्गिरसः पितृविशेषाः अस्माकं च पितरः नवग्वाः अभिनवागमनाः आगमने अभिनवा इव प्रियाः । क्विपि &lsquo;ऊङ् च गमादीनाम्&rsquo; इत्यूकारः । आगमनमायातु उपसर्गयोस्स्वस्थानविनिमयः वा बहुव्रीहौ । नवग्वा अथर्वाणश्च भृगवश्च पितृविशेषाः प्रशस्ताः सोम्यासः सोमार्हाः येऽप्येवंविधा महानुभावाः पितरस्तेषां यज्ञियानां यज्ञार्हाणां सुमतौ शोभनायां मतौ सानुग्रहायां वयं स्याम भूयास्म । अपि च, भद्रे भजनीये कल्याणे सौमनसे सौमनस्यहेतुके तत्प्रदानहेतुके सर्वाभिमत सिद्धिरूपे कल्याणे च स्यामेति । येऽत्र अविनियुक्ता मन्त्राः ते लिङ्गेन क्वाप्यनुरूपे कर्मणि विनियोक्तव्याः ॥</p>
<h4 id="टक-254">टीका</h4>
<p>इति श्रीभिट्टभास्करमिश्रविरचिते यजुर्वेदभाष्ये ज्ञानयज्ञाख्ये द्वितीये काण्डे षष्ठे प्रश्ने द्वादशोऽनुवाकः ॥
समाप्तष्षष्ठप्रपाठकः ॥
द्वितीयकाण्डश्च ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/6/">प्रपाठकः 6 </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: प्रपाठकः 6</li>
        
        <li>unicode_script: devanagari</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/saMskAra/issues/new" >
      प्रतिस्पन्दः
    </a>
    <div class="btn small border">
      Built on 2020 Aug 30 11:18:17 UTC. (<a href="http://google.com/search?q=11%3a18%3a17%20UTC to IST">IST</a>)</div>
    </div>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
