<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कारे विश्वासटिप्पणयः  | प्रपाठकः 2</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.72.0" />
    
    
      <META NAME="ROBOTS" CONTENT="INDEX, FOLLOW">
    

    <link href="/saMskAra/sangrahaH/taittirIyA/saMhitA/bhaTTa-bhAskara-bhAShyam/2/2/" rel="alternate" type="application/rss+xml" title="संस्कारे विश्वासटिप्पणयः" />
    <link href="/saMskAra/sangrahaH/taittirIyA/saMhitA/bhaTTa-bhAskara-bhAShyam/2/2/" rel="feed" type="application/rss+xml" title="संस्कारे विश्वासटिप्पणयः" />

    <meta property="og:title" content="प्रपाठकः 2" />
<meta property="og:description" content="अथ द्वितीयकाण्डे द्वितीयः प्रपाठकः ॥ अनुवाकः १ इष्टिविधानम् । विश्वेदेवा ऋषयः ।
 १-२. प्रजाकामस्य पुरोडाशाश्चरवश्च ३. स्पर्धमानस्य पुरोडाशाश्चरवश्च ४. सङ्ग्राममुपप्रयास्यतः पुरोडाशाश्चरवश्च ५. जितशत्रोः पुरोडाशाश्चरवश्च ६-७. सभामेषयतः पुरोडाशाश्चरवश्च ८-९. सभां प्राप्तस्य पुरोडाशाश्चरवश्च  मन्त्रः [संयुक्तमन्त्रः - प्र॒जाप॑तिᳶ प्र॒जा अ॑सृजत॒ तास्सृ॒ष्टा इ॑न्द्रा॒ग्नी अपा॑गूहता॒ꣳ॒ सो॑ऽचायत्प्र॒जाप॑तिरिन्द्रा॒ग्नी वै मे᳚ प्र॒जा अपा॑घुख्षता॒मिति॒ स ए॒तमै᳚न्द्रा॒ग्नमेका॑दशकपालमपश्य॒त्तन्निर॑वप॒त्ताव॑स्मै प्र॒जाᳶ प्रासा॑धयतामिन्द्रा॒ग्नी वा ए॒तस्य॑ प्र॒जामप॑गूहतो॒ योऽल॑म्प्र॒जायै॒ सन्प्र॒जान्न वि॒न्दत॑ ऐन्द्रा॒ग्नमेका॑दशकपाल॒न्निर्व॑पेत्प्र॒जाका॑म इन्द्रा॒ग्नी (1) ए॒व स्वेन॑ भाग॒धेये॒नोप॑धावति॒ तावे॒वास्मै᳚ प्र॒जाम्प्रसा॑धयतो वि॒न्दते᳚ प्र॒जाम् ]
प्र॒जाप॑तिᳶ प्र॒जा अ॑सृजत ।" />
<meta property="og:type" content="article" />
<meta property="og:url" content="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/2/" />

<meta itemprop="name" content="प्रपाठकः 2">
<meta itemprop="description" content="अथ द्वितीयकाण्डे द्वितीयः प्रपाठकः ॥ अनुवाकः १ इष्टिविधानम् । विश्वेदेवा ऋषयः ।
 १-२. प्रजाकामस्य पुरोडाशाश्चरवश्च ३. स्पर्धमानस्य पुरोडाशाश्चरवश्च ४. सङ्ग्राममुपप्रयास्यतः पुरोडाशाश्चरवश्च ५. जितशत्रोः पुरोडाशाश्चरवश्च ६-७. सभामेषयतः पुरोडाशाश्चरवश्च ८-९. सभां प्राप्तस्य पुरोडाशाश्चरवश्च  मन्त्रः [संयुक्तमन्त्रः - प्र॒जाप॑तिᳶ प्र॒जा अ॑सृजत॒ तास्सृ॒ष्टा इ॑न्द्रा॒ग्नी अपा॑गूहता॒ꣳ॒ सो॑ऽचायत्प्र॒जाप॑तिरिन्द्रा॒ग्नी वै मे᳚ प्र॒जा अपा॑घुख्षता॒मिति॒ स ए॒तमै᳚न्द्रा॒ग्नमेका॑दशकपालमपश्य॒त्तन्निर॑वप॒त्ताव॑स्मै प्र॒जाᳶ प्रासा॑धयतामिन्द्रा॒ग्नी वा ए॒तस्य॑ प्र॒जामप॑गूहतो॒ योऽल॑म्प्र॒जायै॒ सन्प्र॒जान्न वि॒न्दत॑ ऐन्द्रा॒ग्नमेका॑दशकपाल॒न्निर्व॑पेत्प्र॒जाका॑म इन्द्रा॒ग्नी (1) ए॒व स्वेन॑ भाग॒धेये॒नोप॑धावति॒ तावे॒वास्मै᳚ प्र॒जाम्प्रसा॑धयतो वि॒न्दते᳚ प्र॒जाम् ]
प्र॒जाप॑तिᳶ प्र॒जा अ॑सृजत ।">

<meta itemprop="wordCount" content="11923">



<meta itemprop="keywords" content="" /><meta name="twitter:card" content="summary"/>
<meta name="twitter:title" content="प्रपाठकः 2"/>
<meta name="twitter:description" content="अथ द्वितीयकाण्डे द्वितीयः प्रपाठकः ॥ अनुवाकः १ इष्टिविधानम् । विश्वेदेवा ऋषयः ।
 १-२. प्रजाकामस्य पुरोडाशाश्चरवश्च ३. स्पर्धमानस्य पुरोडाशाश्चरवश्च ४. सङ्ग्राममुपप्रयास्यतः पुरोडाशाश्चरवश्च ५. जितशत्रोः पुरोडाशाश्चरवश्च ६-७. सभामेषयतः पुरोडाशाश्चरवश्च ८-९. सभां प्राप्तस्य पुरोडाशाश्चरवश्च  मन्त्रः [संयुक्तमन्त्रः - प्र॒जाप॑तिᳶ प्र॒जा अ॑सृजत॒ तास्सृ॒ष्टा इ॑न्द्रा॒ग्नी अपा॑गूहता॒ꣳ॒ सो॑ऽचायत्प्र॒जाप॑तिरिन्द्रा॒ग्नी वै मे᳚ प्र॒जा अपा॑घुख्षता॒मिति॒ स ए॒तमै᳚न्द्रा॒ग्नमेका॑दशकपालमपश्य॒त्तन्निर॑वप॒त्ताव॑स्मै प्र॒जाᳶ प्रासा॑धयतामिन्द्रा॒ग्नी वा ए॒तस्य॑ प्र॒जामप॑गूहतो॒ योऽल॑म्प्र॒जायै॒ सन्प्र॒जान्न वि॒न्दत॑ ऐन्द्रा॒ग्नमेका॑दशकपाल॒न्निर्व॑पेत्प्र॒जाका॑म इन्द्रा॒ग्नी (1) ए॒व स्वेन॑ भाग॒धेये॒नोप॑धावति॒ तावे॒वास्मै᳚ प्र॒जाम्प्रसा॑धयतो वि॒न्दते᳚ प्र॒जाम् ]
प्र॒जाप॑तिᳶ प्र॒जा अ॑सृजत ।"/>

      
    

    <script src="/saMskAra/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/saMskAra\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/saMskAra\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vvasuki\/saMskAra\/edit\/master\/content\/\u0022,\u0022mainSections\u0022:[\u0022mantrah\u0022],\u0022mainsections\u0022:[\u0022mantrah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022contents\u0022:[{\u0022url\u0022:\u0022recdir:\/\/mantraH\/\u0022}],\u0022title\u0022:\u0022मन्त्राः\u0022},{\u0022contents\u0022:[{\u0022url\u0022:\u0022recdir:\/\/kalpaH\/\u0022}],\u0022title\u0022:\u0022कल्पः\u0022},{\u0022contents\u0022:[{\u0022url\u0022:\u0022recdir:\/\/sangrahaH\/\u0022}],\u0022title\u0022:\u0022सङ्ग्रहः\u0022},{\u0022contents\u0022:[{\u0022url\u0022:\u0022recdir:\/\/bloodlines\/\u0022}],\u0022title\u0022:\u0022वंशाः\u0022},{\u0022contents\u0022:[{\u0022url\u0022:\u0022recdir:\/\/nyAya-vaisheShike\/\u0022}],\u0022title\u0022:\u0022न्यायशास्त्रम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022}],\u0022title\u0022:\u0022विषयान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022https:\/\/vvasuki.github.io\/\u0022}],\u0022title\u0022:\u0022भागाः\u0022},\u0022top_bar\u0022:[{\u0022title\u0022:\u0022म\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/mantraH\/\u0022},{\u0022title\u0022:\u0022स\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/sAma\/\u0022}]}");
    let autocompletePageUrl = "\/saMskAra\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/saMskAra\/sangrahaH\/taittirIyA\/saMhitA\/bhaTTa-bhAskara-bhAShyam\/2\/2\/".replace(basePath, "/");
    pageVars.pageParams = {};
    pageVars.pageSource = "sangrahaH\/taittirIyA\/saMhitA\/bhaTTa-bhAskara-bhAShyam\/2\/2.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/saMskAra/webpack_dist/main-bundle.js"></script>
    <script src="/saMskAra/webpack_dist/transliteration-bundle.js"></script>
    <script src="/saMskAra/non_webpack_js/disqus.js"></script>
    <script src="/saMskAra/webpack_dist/ui_lib-bundle.js"></script>
    <link rel="stylesheet" href="/saMskAra/css/fonts.css">
    <link rel="stylesheet" href="/saMskAra/css/@fortawesome/fontawesome-free/css/solid.min.css">
    

    <link rel="stylesheet" href="/saMskAra/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/2/" />
    <link rel="alternate" hreflang="sa-Deva" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/2/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/2/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/2/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/2/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/2/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/2/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/2/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/2/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/2/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/2/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/2/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/2/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/2/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/2/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/2/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/2/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/2/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/2/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/2/?transliteration_target=iast" />
    
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/saMskAra/" class="btn col border">
            <i class="fas fa-gopuram ">संस्कारे विश्वासटिप्पणयः <br/> प्रपाठकः 2</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <form action="/saMskAra/search">
            <input id="titleSearchInputBox" placeholder="शीर्षिकान्विष्यताम्" name="s"><i class="btn fas fa-search "></i>
          </form>
          <a href="/saMskAra/custom_site_search/"  class="btn btn-default">Full search</a>
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
        </div>
        <div class="row col  d-flex justify-content-center">
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
        <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="प्रपाठकः 2">प्रपाठकः 2</h1>
    
    <a id="editLink" class="btn btn-primary"  href="https://github.com/vvasuki/saMskAra/edit/master/content/sangrahaH/taittirIyA/saMhitA/bhaTTa-bhAskara-bhAShyam/2/2.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="अथ-दवतयकणड-दवतय-परपठक-">अथ द्वितीयकाण्डे द्वितीयः प्रपाठकः ॥</h2>
<h2 id="अनवक-१--इषटवधनम-">अनुवाकः १  इष्टिविधानम् ।</h2>
<p>विश्वेदेवा ऋषयः ।</p>
<ul>
<li>१-२. प्रजाकामस्य पुरोडाशाश्चरवश्च</li>
<li>३. स्पर्धमानस्य पुरोडाशाश्चरवश्च</li>
<li>४. सङ्ग्राममुपप्रयास्यतः   पुरोडाशाश्चरवश्च</li>
<li>५. जितशत्रोः   पुरोडाशाश्चरवश्च</li>
<li>६-७. सभामेषयतः   पुरोडाशाश्चरवश्च</li>
<li>८-९. सभां प्राप्तस्य   पुरोडाशाश्चरवश्च</li>
</ul>
<h3 id="मनतर">मन्त्रः</h3>
<p>[संयुक्तमन्त्रः - प्र॒जाप॑तिᳶ प्र॒जा अ॑सृजत॒ तास्सृ॒ष्टा इ॑न्द्रा॒ग्नी अपा॑गूहता॒ꣳ॒ सो॑ऽचायत्प्र॒जाप॑तिरिन्द्रा॒ग्नी वै मे᳚ प्र॒जा अपा॑घुख्षता॒मिति॒ स ए॒तमै᳚न्द्रा॒ग्नमेका॑दशकपालमपश्य॒त्तन्निर॑वप॒त्ताव॑स्मै प्र॒जाᳶ प्रासा॑धयतामिन्द्रा॒ग्नी वा ए॒तस्य॑ प्र॒जामप॑गूहतो॒ योऽल॑म्प्र॒जायै॒ सन्प्र॒जान्न वि॒न्दत॑ ऐन्द्रा॒ग्नमेका॑दशकपाल॒न्निर्व॑पेत्प्र॒जाका॑म इन्द्रा॒ग्नी (1)  ए॒व स्वेन॑ भाग॒धेये॒नोप॑धावति॒ तावे॒वास्मै᳚ प्र॒जाम्प्रसा॑धयतो वि॒न्दते᳚ प्र॒जाम्  ]</p>
<p>प्र॒जाप॑तिᳶ प्र॒जा अ॑सृजत ।</p>
<h4 id="टक">टीका</h4>
<p>1अथ काम्या इष्टयो विधीयन्ते । अत्रापि प्रायिकत्वात्काम्या उच्यन्ते, नैमित्तिकानामपि जातेष्ट्यादीनां मध्ये विधानात् । तासु न पर्वादिनियमः । &lsquo;उभा वामिन्द्राग्नी&rsquo; इत्यारभ्य यथापूर्वं याज्यानुवाक्या आम्नायन्ते ; वैश्वदेवमेव काण्डम् । प्रजापतिरित्यादि ॥</p>
<h3 id="मनतर-1">मन्त्रः</h3>
<p>तास्सृ॒ष्टा इ॑न्द्रा॒ग्नी अपा॑गूहताम्।</p>
<h4 id="टक-1">टीका</h4>
<p>एतास्ताः प्रजापतिना सृष्टाः प्रजाः इन्द्राग्नी अपागूहताम् । &lsquo;ऊदुपधाया गोहः&rsquo; इत्यूकारः । इन्द्राग्निशब्दे &lsquo;नोत्तरपदेनुदात्तादौ&rsquo; इति उभयपदप्रकृतिस्वरत्वे प्रतिषिद्धे समासान्तोदात्तत्वमेव ।</p>
<h3 id="मनतर-2">मन्त्रः</h3>
<p>सो॑ऽचायत्प्र॒जाप॑तिः ।</p>
<h4 id="टक-2">टीका</h4>
<p>स च प्रजापतिः तदचायत् अशृणोत् ।</p>
<h3 id="मनतर-3">मन्त्रः</h3>
<p>इ॒न्द्रा॒ग्नी वै मे᳚ प्र॒जा अपा॑घुख्षता॒मिति॑ ।</p>
<h4 id="टक-3">टीका</h4>
<p>अघुक्षतामिति । ऊदित्त्वादिडभावे &lsquo;शल इगुपधादानिटः क्सः&rsquo; ।</p>
<h3 id="मनतर-4">मन्त्रः</h3>
<p>स ए॒तमै᳚न्द्रा॒ग्नमेका॑दशकपालमपश्य॒त्तन्निर॑वपत् ।</p>
<h4 id="टक-4">टीका</h4>
<p>स इत्यादि गतम् । एकादशसु कपालेषु संस्कृतः पुरोडाशः इति तद्धितार्थे &lsquo;द्विगोर्लुगनपत्ये&rsquo; इति लुक्, &lsquo;इगन्तकालकपाल&rsquo; इति पूर्वपदप्रकृतिस्वरत्वम् । तस्त्यापि &lsquo;सङ्ख्या&rsquo; इति पूर्वपदप्रकृतिस्वरत्वम् । एकशब्दः कन्प्रत्ययान्त आद्युदात्तः ।</p>
<h3 id="मनतर-5">मन्त्रः</h3>
<p>ताव॑स्मै प्र॒जाᳶ प्रासा॑धयताम् ।</p>
<h4 id="टक-5">टीका</h4>
<p>प्रासाधयताम् प्रसाधितवन्तौ । प्रजननसामग्र्यां सत्यामेव प्रजां न लभते ।</p>
<h3 id="मनतर-6">मन्त्रः</h3>
<p>इ॒न्द्रा॒ग्नी वा ए॒तस्य॑ प्र॒जामप॑गूहतो॒ योऽल॑म्प्र॒जायै॒ सन्प्र॒जान्न वि॒न्दत॑े ।</p>
<h4 id="टक-6">टीका</h4>
<p>तस्य प्रजामिन्द्राग्नी अपागूहतामिति ।</p>
<h3 id="मनतर-7">मन्त्रः</h3>
<p>ऐ॒न्द्रा॒ग्नमेका॑दशकपाल॒न्निर्व॑पेत्प्र॒जाका॑मः ।<br>
इ॒न्द्रा॒ग्नी ए॒व  स्वेन॑ भाग॒धेये॒नोप॑धावति ।<br>
तावे॒वास्मै᳚ प्र॒जाम्प्रसा॑धयतः ।<br>
वि॒न्दते᳚ प्र॒जाम् ।</p>
<h4 id="टक-7">टीका</h4>
<p>प्रजाकाम इति । पूर्ववत्प्रकृतिस्वरत्वम् ॥</p>
<h3 id="मनतर-8">मन्त्रः</h3>
<p>[संयुक्तमन्त्रः  - ऐन्द्रा॒ग्नमेका॑दशकपाल॒न्निर्व॑पे॒त् स्पर्द्ध॑मानः॒ ख्षेत्रे॑ वा सजा॒तेषु॑ वेन्द्रा॒ग्नी ए॒व स्वेन॑ भाग॒धेये॒नोप॑धावति॒ ताभ्या॑मे॒वेन्द्रि॒यँव्वी॒र्य॑म्भ्रातृ॑व्यस्य वृङ्क्ते॒ वि पा॒प्मना॒ भ्रातृ॑व्येण जय॒ते]</p>
<p>ऐ॒न्द्रा॒ग्नमेका॑दशकपाल॒न्निर्व॑पे॒त् स्पर्द्ध॑मानः ।<br>
ख्षेत्रे॑ वा सजा॒तेषु॑ वेन्द्रा॒ग्नी ए॒व स्वेन॑ भाग॒धेये॒नोप॑धावति ।</p>
<h4 id="टक-8">टीका</h4>
<p>2स्पर्धा संघर्षः क्षेत्रे विषये ।क्षेत्रं सदपत्योत्पत्तिस्थानम् । सजानाः समानजन्मानो वशीकृताः पुरुषाः ।</p>
<h3 id="मनतर-9">मन्त्रः</h3>
<p>ताभ्या॑मे॒वेन्द्रि॒यँव्वी॒र्य॑म्भ्रातृ॑व्यस्य वृङ्क्ते ।</p>
<h4 id="टक-9">टीका</h4>
<p>इन्द्रियं वीर्यं च शत्रोः वृञ्क्ते वर्जयति । इन्द्रियमिन्द्रेणात्मना मृष्टं प्रजाकरणं वीर्यं सामर्थ्यं येन सजाता वशीक्रियन्ते ।</p>
<h3 id="मनतर-10">मन्त्रः</h3>
<p>वि पा॒प्मना॒ भ्रातृ॑व्येण जयते ।</p>
<h4 id="टक-10">टीका</h4>
<p>पाप्मलक्षणेन च भ्रातृव्येण विजयते व्यावृत्तो भूत्वा जयं प्राप्नोतीति । &lsquo;विपराभ्यां जेः&rsquo; इत्यात्मनेपदम् ॥</p>
<h3 id="मनतर-11">मन्त्रः</h3>
<p>[संयुक्तमन्त्रः  -  अप॒ वा ए॒तस्मा॑दिन्द्रि॒यव्वीँ॒र्य॑ङ्क्रामति॒ यस्स॑ङ्ग्रा॒ममु॑पप्र॒यात्यै᳚न्द्रा॒ग्नमेका॑दशकपाल॒न्निः (2) व॒पे॒थ्स॒ङ्ग्रा॒ममु॑पप्रया॒स्यन्नि॑न्द्रा॒ग्नी ए॒व स्वेन॑ भाग॒धेये॒नोप॑धावति॒ तावे॒वास्मि॑न्निन्द्रि॒यव्वीँ॒र्य॑न्धत्तस्स॒हेन्द्रि॒येण॑ वी॒र्ये॑णोप॒प्रया॑ति॒ जय॑ति॒ तꣳ स॑ङ्ग्रा॒मम् ]</p>
<p>अप॒ वा ए॒तस्मा॑दिन्द्रि॒यव्वीँ॒र्य॑ङ्क्रामति ।<br>
यस्स॑ङ्ग्रा॒ममु॑पप्र॒याति॑ ।<br>
ऐ॒न्द्रा॒ग्नमेका॑दशकपाल॒म् निर्व॑पेत् ।<br>
स॒ङ्ग्रा॒ममु॑पप्रया॒स्यन्नि॑न्द्रा॒ग्नी ए॒व स्वेन॑ भाग॒धेये॒नोप॑धावति ।<br>
तावे॒वास्मि॑न्निन्द्रि॒यव्वीँ॒र्य॑न्धत्तः ।<br>
स॒हेन्द्रि॒येण॑ वी॒र्ये॑णोप॒प्रया॑ति ।<br>
जय॑ति॒ तꣳ स॑ङ्ग्रा॒मम् ।</p>
<h4 id="टक-11">टीका</h4>
<p>3अप वा इत्यादि ॥ सङ्ग्रामजयार्थं सङ्ग्राममुपप्रयास्यतः ॥</p>
<h3 id="मनतर-12">मन्त्रः</h3>
<p>[संयुक्तमन्त्रः - विँ वा ए॒ष इ॑न्द्रि॒येण॑ वी॒र्ये॑णर्द्ध्यते॒ यस्स॑ङ्ग्रा॒मञ्जय॑त्यैन्द्रा॒ग्नमेका॑दशकपाल॒न्निर्व॑पेथ्सङ्ग्रा॒मञ्जि॒त्वेन्द्रा॒ग्नी ए॒व स्वेन॑ भाग॒धेये॒नोप॑धावति॒ तावे॒वास्मि॑न्निन्द्रि॒यव्वीँ॒र्य᳚म् (3)  ध॒त्तो॒ नेन्द्रि॒येण॑ वी॒र्ये॑ण॒ व्यृ॑द्ध्य॒ते ]</p>
<p>वि वा ए॒ष इ॑न्द्रि॒येण॑ वी॒र्ये॑णर्द्ध्यते ।<br>
यस्स॑ङ्ग्रा॒मञ्जय॑ति ।<br>
ऐ॒न्द्रा॒ग्नमेका॑दशकपाल॒न्निर्व॑पेत् ।<br>
स॒ङ्ग्रा॒मञ्जि॒त्वेन्द्रा॒ग्नी ए॒व स्वेन॑ भाग॒धेये॒नोप॑धावति ।<br>
तावे॒वास्मि॑न्निन्द्रि॒यव्वीँ॒र्य᳚म् धत्तः ।<br>
नेन्द्रि॒येण॑ वी॒र्ये॑ण॒ व्यृ॑द्ध्यते +++(व्य॑र्ध्यते ?)+++ ।</p>
<h4 id="टक-12">टीका</h4>
<p>4वि वा एष इत्यादि ॥ सङ्ग्रामं जितवतः सङ्ग्रामश्रान्त्या इन्द्रियवीर्यहानिर्भवतीति ॥</p>
<h3 id="मनतर-13">मन्त्रः</h3>
<p>[संयुक्तमन्त्रः - अप॒ वा ए॒तस्मा॑दिन्द्रि॒यव्वीँ॒र्य॑ङ्क्रामति॒ य एति॑  ज॒नता॑मैन्द्रा॒ग्नमेका॑दशकपाल॒न्निर्व॑पेज्ज॒नता॑मे॒ष्यन्नि॑न्द्रा॒ग्नी ए॒व स्वेन॑ भाग॒धेये॒नोप॑धावति॒ तावे॒वास्मि॑न्निन्द्रि॒यव्वीँ॒र्य॑न्धत्तस्स॒हेन्द्रि॒येण॑ वी॒र्ये॑ण ज॒नता॑मेति पौ॒ष्णञ्च॒रुमनु॒निर्व॑पेत्पू॒षा वा इ॑न्द्रि॒यस्य॑ वी॒र्य॑स्यानुप्रदा॒ता पू॒षण॑मे॒व (4)  स्वेन॑ भाग॒धेये॒नोप॑धावति॒ स ए॒वास्मा॑ इन्द्रि॒यव्वीँ॒र्य॑मनु॒ प्रय॑च्छति ]</p>
<p>अप॒ वा ए॒तस्मा॑दिन्द्रि॒यव्वीँ॒र्य॑ङ्क्रामति ।<br>
य एति॑ ज॒नता॑म्‌ ।<br>
ऐ॒न्द्रा॒ग्नमेका॑दशकपाल॒न्निर्व॑पेत् ।<br>
ज॒नता॑मे॒ष्यन्नि॑न्द्रा॒ग्नी ए॒व स्वेन॑ भाग॒धेये॒नोप॑धावति ।<br>
तावे॒वास्मि॑न्निन्द्रि॒यव्वीँ॒र्य॑न्धत्तः ।<br>
स॒हेन्द्रि॒येण॑ वी॒र्ये॑ण ज॒नता॑मेति ।<br>
पौ॒ष्णञ्च॒रुमनु॒निर्व॑पेत् ।<br>
पू॒षा वा इ॑न्द्रि॒यस्य॑ वी॒र्य॑स्यानुप्रदा॒ता ।<br>
पू॒षण॑मे॒व स्वेन॑ भाग॒धेये॒नोप॑धावति ।<br>
स ए॒वास्मा॑ इन्द्रि॒यव्वीँ॒र्य॑मनु॒ प्रय॑च्छति ।</p>
<h4 id="टक-13">टीका</h4>
<p>5अप वा इत्यादि ॥ जनतामेष्यतो वादार्थं सङ्ग्रामार्थं वा । प्रधानादनन्तरं निर्वपणमनुनिर्वपणं, अनुक्रमेण प्रदानं अनुप्रदानम् ॥</p>
<h3 id="मनतर-14">मन्त्रः</h3>
<p>[संयुक्तमन्त्रः  - ख्षैत्रप॒त्यञ्च॒रुन्निर्व॑पेज्ज॒नता॑मा॒गत्ये॒यव्वैँ ख्षेत्र॑स्य॒ पति॑र॒स्यामे॒व प्रति॑तिष्ठति]</p>
<p>ख्षैत्रप॒त्यञ्च॒रुन्निर्व॑पेज्ज॒नता॑मा॒गत्य ।<br>
इ॒यँव्वै ख्षेत्र॑स्य॒ पति॑र॒स्यामे॒व प्रति॑तिष्ठति ।</p>
<h4 id="टक-14">टीका</h4>
<p>6क्षैत्रपत्यं चरुं निर्वपेज्जनतामागतवतः । इयं पृथिवी क्षेत्रस्य पतिः क्षेत्रभक्तीनामधिपतित्वात् । तस्माज्जनतां गत्वा अभिमतसम्पत्त्या अनयेष्ट्या पृथिव्यां प्रतिष्ठितो भवति । आर्थवादिकी प्रतिष्ठा फलं, रात्रिसत्त्रन्यायात् ॥</p>
<h3 id="मनतर-15">मन्त्रः</h3>
<p>[संयुक्तमन्त्रः  - ऐन्द्रा॒ग्नमेका॑दशकपालमु॒परि॑ष्टा॒न्निर्व॑पेद॒स्यामे॒व प्र॑ति॒ष्ठाये᳚न्द्रि॒यव्वीँ॒र्य॑मु॒परि॑ष्टादा॒त्मन्ध॑त्ते ॥(5) ]</p>
<p>ऐ॒न्द्रा॒ग्नमेका॑दशकपालमु॒परि॑ष्टा॒न्निर्व॑पेत् ।<br>
अ॒स्यामे॒व प्र॑ति॒ष्ठाये᳚न्द्रि॒यव्वीँ॒र्य॑मु॒परि॑ष्टादा॒त्मन्ध॑त्ते ॥</p>
<h4 id="टक-15">टीका</h4>
<p>7उपरिष्टादिति ॥ क्षैत्रपत्योत्तरकालमस्यां प्रतिष्ठितो भूत्वा इन्द्रियं वीर्यं चोपरिष्टात् सर्वरिमन्नप्यागामिनि काले आत्मनि धत्ते स्थापयति । एवं क्षैत्रपत्यं नैमित्तिकमिति केचित्, प्रतिष्ठार्थमित्यन्ये । उपरिष्टादैन्द्राग्नं इन्द्रियवीर्यप्रतिष्ठास्थापनार्थमिति ॥</p>
<p>इति द्वितीये काण्डे द्वितीयप्रपाठके प्रथमोनुवाकः ॥</p>
<h2 id="अनवक-२">अनुवाकः २</h2>
<p>विश्वेदेवा ऋषयः ।</p>
<ul>
<li>१. आहिताग्नेर्दर्शपूर्णमासातिक्रमे पुरोडाशाः</li>
<li>२. अव्रत्याचरणे पुरोडाशाः</li>
<li>३-४. पिशाचग्रहबाधायाम् पुरोडाशाः</li>
<li>५. अभिचारतः पुरोडाशाः</li>
<li>६. गोपुरुषमृत्युतद्भयवतः पुरोडाशाः</li>
<li>७. युयुत्सोः पुरोडाशाः</li>
<li>८. अपमृत्युभीतस्य पुरोडाशाः</li>
<li>९. गृहादाहे पुरोडाशाः</li>
</ul>
<h3 id="मनतर-16">मन्त्रः</h3>
<p>[संयुक्तमन्त्रः अ॒ग्नये॑ पथि॒कृते॑ पुरो॒डाश॑म॒ष्टाक॑पाल॒न्निर्व॑पे॒द्यो द॑र्‌शपूर्णमासया॒जी सन्न॑मावा॒स्या᳚व्वाँ पौर्णमा॒सीव्वाँ॑ऽतिपा॒दये᳚त्प॒थो वा ए॒षोऽद्ध्यप॑थेनैति॒ यो द॑र्‌शपूर्णमासया॒जी सन्न॑मावा॒स्या᳚व्वाँ पौर्णमा॒सीव्वाँ॑ऽतिपा॒दय॑त्य॒ग्निमे॒व प॑थि॒कृत॒ꣵ॒ स्वेन॑ भाग॒धेये॒नोप॑धावति॒ स ए॒वैन॒मप॑था॒त्पन्था॒मपि॑ नयत्यन॒ड्वान्दख्षि॑णा व॒ही ह्ये॑ष समृ॑द्ध्यै ]</p>
<p>अ॒ग्नये॑ पथि॒कृते॑ पुरो॒डाश॑म॒ष्टाक॑पाल॒न्निर्व॑पेत्‌ ।</p>
<p>यो द॑र्‌शपूर्णमासया॒जी सन्न॑मावा॒स्या᳚व्वाँ पौर्णमा॒सीव्वाँ॑ऽतिपा॒दये᳚त् ।</p>
<h4 id="टक-16">टीका</h4>
<p>1अग्नये पथिकृत इत्यादि ॥ दर्शपूर्णमासाभ्यामिष्टवान् दर्शपूर्णमासयाजी । &lsquo;करणे यजः&rsquo; इति णिनिः । अमावास्यापौर्णमासीशब्दौ कर्मनामधेयकालवचनौ । स्वकालेननुष्ठानमतिपादनम् ।</p>
<h3 id="मनतर-17">मन्त्रः</h3>
<p>प॒थो वा ए॒षोऽद्ध्यप॑थेनैति ।<br>
यो द॑र्‌शपूर्णमासया॒जी सन्न॑मावा॒स्या᳚व्वाँ पौर्णमा॒सीव्वाँ॑ऽतिपा॒दय॑ति ।<br>
अ॒ग्निमे॒व प॑थि॒कृत॒ꣵ॒ स्वेन॑ भाग॒धेये॒नोप॑धावति ।</p>
<h4 id="टक-17">टीका</h4>
<p>पथो वा इति । पथः प्रच्युतो भूत्वा अपथमारूढः तेनैति गच्छतीति । &lsquo;पथो विभाषा&rsquo; इति समासान्तः ।</p>
<h3 id="मनतर-18">मन्त्रः</h3>
<p>स ए॒वैन॒मप॑था॒त्पन्था॒मपि॑ नयति ।<br>
अ॒न॒ड्वान्दख्षि॑णा व॒ही ह्ये॑ष समृ॑द्ध्यै ।</p>
<h4 id="टक-18">टीका</h4>
<p>अनड्वान् अनसो वोढा । पृषोदरादिः । अन्वाहार्यमासाद्यानड्वाहं दक्षिणां ददाति - वहीति । वहनप्रदेशो वहः ; तद्वान् वही । तेन वहता च यागानतिपन्नतां निनीषोस्समृद्ध्यै भवत्यनड्वान् ॥</p>
<h3 id="मनतर-19">मन्त्रः</h3>
<p>[संयुक्तमन्त्रः - अ॒ग्नये᳚ व्र॒तप॑तये (6)  पु॒रो॒डाश॑म॒ष्टाक॑पाल॒न्निर्व॑पे॒द्य आहि॑ताग्नि॒स्सन्न॑व्र॒त्यमि॑व॒ चरे॑द॒ग्निमे॒व व्र॒तप॑ति॒ꣵ॒ स्वेन॑ भाग॒धेये॒नोप॑धावति॒ स ए॒वैन॑व्व्रँ॒तमाल॑म्भयति॒ व्रत्यो॑ भवति ]</p>
<p>अ॒ग्नये᳚ व्र॒तप॑तये पु॒रो॒डाश॑म॒ष्टाक॑पाल॒न्निर्व॑पेत् ।<br>
य आहि॑ताग्नि॒स्सन्न॑व्र॒त्यमि॑व॒ चरे॑त् ।<br>
अ॒ग्निमे॒व व्र॒तप॑ति॒ꣵ॒ स्वेन॑ भाग॒धेये॒नोप॑धावति ।</p>
<h4 id="टक-19">टीका</h4>
<p>2अव्रत्यमिति ॥ वृत्ते र्वशादनृतवचनादि अव्रत्यम् । &lsquo;ययतोश्चातदर्थे&rsquo; इत्युत्तरपदान्तोदात्तत्वम् ।</p>
<h3 id="मनतर-20">मन्त्रः</h3>
<p>स ए॒वैन॑व्व्रँ॒तमाल॑म्भयति ।</p>
<h4 id="टक-20">टीका</h4>
<p>आलम्भयतीति । &lsquo;लभेश्च&rsquo; इति नुम् ।</p>
<h3 id="मनतर-21">मन्त्रः</h3>
<p>व्रत्यो॑ भवति ।</p>
<h4 id="टक-21">टीका</h4>
<p>व्रत्य इति । चरितस्याव्रत्यत्वापनयनात्स्वयमपि व्रत्यो भवति ॥</p>
<h3 id="मनतर-22">मन्त्रः</h3>
<p>[संयुक्तमन्त्रः  - अ॒ग्नये॑ रख्षो॒घ्ने पु॑रो॒डाश॑म॒ष्टाक॑पाल॒न्निर्व॑पे॒द्यꣳ रख्षाꣳ॑सि॒ सचे॑रन्न॒ग्निमे॒व र॑ख्षो॒हण॒ꣵ॒ स्वेन॑ भाग॒धेये॒नोप॑धावति॒ स ए॒वास्मा॒द्रख्षा॒ꣳ॒स्यप॑हन्ति॒ निशि॑ताया॒न्निर्व॑पेत् (7)  निशि॑ताया॒ꣳ॒ हि रख्षाꣳ॑सि प्रे॒रते॑ स॒म्प्रेर्णा᳚न्ये॒वैना॑नि हन्ति॒ परि॑श्रिते याजये॒द्रख्ष॑सा॒मन॑न्ववचाराय रख्षो॒घ्नी या᳚ज्यानुवा॒क्ये॑ भवतो॒ रख्ष॑सा॒ꣳ॒ स्तृत्यै ]</p>
<p>अ॒ग्नये॑ रख्षो॒घ्ने पु॑रो॒डाश॑म॒ष्टाक॑पाल॒न्निर्व॑पेत् ।<br>
यꣳ रख्षाꣳ॑सि॒ सचे॑रन् ।<br>
अ॒ग्निमे॒व र॑ख्षो॒हण॒ꣵ॒ स्वेन॑ भाग॒धेये॒नोप॑धावति ।</p>
<h4 id="टक-22">टीका</h4>
<p>3सचेरन्निति ॥ षच समवाये, बाधयेरन् इत्यर्थः ।</p>
<h3 id="मनतर-23">मन्त्रः</h3>
<p>स ए॒वास्मा॒द्रख्षा॒ꣳ॒स्यप॑हन्ति ।<br>
निशि॑ताया॒न्निर्व॑पेत् ।</p>
<h4 id="टक-23">टीका</h4>
<p>निशितायामिति । निशायां मध्यं निशिता रात्रिः, तत्रोत्थायाग्नये रक्षोघ्ने निर्वपेत् । आशु च तस्यास्साद्गुण्यसामर्थ्यादमावास्यायाः कालापनयस्स्यादिति ।</p>
<h3 id="मनतर-24">मन्त्रः</h3>
<p>निशि॑ताया॒ꣳ॒ हि रख्षाꣳ॑सि प्रे॒रते॑ ।</p>
<h4 id="टक-24">टीका</h4>
<p>प्रेरते प्रकर्षेण संचरन्ति ।</p>
<h3 id="मनतर-25">मन्त्रः</h3>
<p>स॒म्प्रेर्णा᳚न्ये॒वैना॑नि हन्ति ।</p>
<h4 id="टक-25">टीका</h4>
<p>तस्मात्संप्रेर्णानि संहत्य कृतप्रचरणान्येतानि भवन्ति ।</p>
<h3 id="मनतर-26">मन्त्रः</h3>
<p>परि॑श्रिते याजये॒द्रख्ष॑सा॒मन॑न्ववचाराय ।</p>
<h4 id="टक-26">टीका</h4>
<p>परिश्रिते परिच्छादिते । रक्षसामनन्ववचारायाननुप्रवेशाय ।</p>
<h3 id="मनतर-27">मन्त्रः</h3>
<p>र॒ख्षो॒घ्नी या᳚ज्यानुवा॒क्ये॑ भवतो॒ रख्ष॑सा॒ꣳ॒ स्तृत्यै᳚   ।</p>
<h4 id="टक-27">टीका</h4>
<p>रक्षोघ्नीति । &lsquo;वा छन्दसि&rsquo; इति पूर्वसवर्णदीर्घत्वम् । रक्षोघ्न्या &lsquo;रक्षोहणं वाजिनम्&rsquo; &lsquo;वि ज्योतिषा बृहता&rsquo; इति द्वे याज्यानुवाक्ये इति । यजत्यनयेति याज्या । &lsquo;ऋहलोर्ण्यत्&rsquo;, &lsquo;यजयाच&rsquo; इति कुत्वाभावः । अवदानेन सहोच्यत इत्यनुवाक्या । सहार्थे नु शब्दः, पूर्ववण्ण्यत् । सृत्यै विनाशाय भवति । सरतिरेव क्तिन्नन्तः ; धात्वन्तरमिति केचित् ॥</p>
<h3 id="मनतर-28">मन्त्रः</h3>
<p>[संयुक्तमन्त्रः  -अ॒ग्नये॑ रु॒द्रव॑ते पुरो॒डाश॑म॒ष्टाक॑पाल॒न्निर्व॑पेदभि॒चर॑न्ने॒षा वा अ॑स्य घो॒रा त॒नूर्यद्रु॒द्रस्तस्मा॑ ए॒वैन॒मावृ॑श्चति ता॒जगार्ति॒मार्च्छ॑ति]</p>
<p>अ॒ग्नये॑ रु॒द्रव॑ते पुरो॒डाश॑म॒ष्टाक॑पाल॒न्निर्व॑पेदभि॒चर॑न् ।</p>
<h4 id="टक-28">टीका</h4>
<p>4रुद्रवते घोरस्वभाववते अभिचरन् ।</p>
<h3 id="मनतर-29">मन्त्रः</h3>
<p>ए॒षा वा अ॑स्य घो॒रा त॒नूर्यद्रु॒द्रस्तस्मा॑ ए॒वैन॒मावृ॑श्चति ता॒जगार्ति॒मार्च्छ॑ति ।</p>
<h4 id="टक-29">टीका</h4>
<p>एषा वा इति । रुद्रशब्देन तद्धर्मो घोरत्वं लक्ष्यते । एषा खल्वस्याग्नेर्घोरा तनूः यद्रुद्रवद्घोरस्वभावत्वं, तस्मै तादृशघोरमूर्तये एनमभिचर्यमाणं आवृश्चति आभिमुख्येन छिनत्ति । ततस्ताजक्तदानीमेवार्तिं गच्छति । &lsquo;उपसर्गादृति धातौ&rsquo; इति वृद्धिः ॥</p>
<h3 id="मनतर-30">मन्त्रः</h3>
<p>[संयुक्तमन्त्रः  -अ॒ग्नये॑ सुरभि॒मते॑   पुरो॒डाश॑म॒ष्टाक॑पाल॒न्निर्व॑पे॒द्यस्य॒ गावो॑ वा॒ पुरु॑षाः (8)  वा॒ प्र॒मीये॑र॒न्॒यो वा॑ बिभी॒यादे॒षा वा अ॑स्य भेष॒ज्या॑ त॒नूर्यथ्सु॑रभि॒मती॒ तयै॒वास्मै॑ भेष॒जङ्क॑रोति सुरभि॒मते॑ भवति पूतीग॒न्धस्याप॑हत्यै]</p>
<p>अ॒ग्नये॑ सुरभि॒मते॑ पुरो॒डाश॑म॒ष्टाक॑पाल॒न्निर्व॑पेत् ।</p>
<h4 id="टक-30">टीका</h4>
<p>5सुरभिमते सुरभिगन्धवते ।</p>
<h3 id="मनतर-31">मन्त्रः</h3>
<p>यस्य॒ गावो॑ वा॒ पुरु॑षा वा॒ प्र॒मीये॑रन् ।</p>
<h4 id="टक-31">टीका</h4>
<p>यस्येति । यस्य सम्बन्धिनो गावो वा पुरुषा वा सातत्येन प्रमीयेरन् ।</p>
<h3 id="मनतर-32">मन्त्रः</h3>
<p>यो वा॑ बिभीयात् ।<br>
ए॒षा वा अ॑स्य भेष॒ज्या॑ त॒नूर्यथ्सु॑रभि॒मती॒ तयै॒वास्मै॑ भेष॒जङ्क॑रोति ।<br>
सु॒र॒भि॒मते॑ भवति पूतीग॒न्धस्याप॑हत्यै ।</p>
<h4 id="टक-32">टीका</h4>
<p>यो वेति पृथगधिकारं केचिदाहुः । पूतीगन्धाद्भीतिः, अर्थवादे दर्शनात् । पूतीगन्धः शवगन्धः । रात्रिसत्त्रन्यायेन तन्निवृत्तिः फलम् । भेषज्या भेषजे साधुः । पूतीगन्धो दुर्गन्धः ॥</p>
<h3 id="मनतर-33">मन्त्रः</h3>
<p>[संयुक्तमन्त्रः  - अ॒ग्नये॒ ख्षाम॑वते पुरो॒डाश॑म॒ष्टाक॑पाल॒न्निर्व॑पेथ्सङ्ग्रा॒मे सय्यँ॑त्ते भाग॒धेये॑नै॒वैनꣳ॑ शमयि॒त्वा परा॑न॒भि निर्दि॑शति॒ यमव॑रेषाँ॒व्विद्ध्य॑न्ति॒ जीव॑ति॒ स यम्परे॑षा॒म्प्र स मी॑यते॒ जय॑ति॒ तꣳ स॑ङ्ग्रा॒मम् (9)  ]</p>
<p>अ॒ग्नये॒ ख्षाम॑वते पुरो॒डाश॑म॒ष्टाक॑पाल॒न्निर्व॑पेत् ।</p>
<h4 id="टक-33">टीका</h4>
<p>6क्षामवते क्षीणेन निग्राह्येण तद्वते ।</p>
<h3 id="मनतर-34">मन्त्रः</h3>
<p>स॒ङ्ग्रा॒मे सय्यँ॑त्ते भाग॒धेये॑नै॒वैनꣳ॑ शमयि॒त्वा परा॑न॒भि निर्दि॑शति ।</p>
<h4 id="टक-34">टीका</h4>
<p>आत्मदत्तेन पुरोडाशेन भागधेयेनात्मीयेन जनविषये अग्निं शमयित्वा परान् शत्रून् अग्नये अभिनिर्दिशति निग्राह्यत्वेन दर्शयति ।</p>
<h3 id="मनतर-35">मन्त्रः</h3>
<p>यमव॑रेषाँ॒व्विद्ध्य॑न्ति॒ जीव॑ति ।</p>
<p>स यम्परे॑षा॒म्प्र स मी॑यते॒ जय॑ति॒ तꣳ स॑ङ्ग्रा॒मम् ।</p>
<h4 id="टक-35">टीका</h4>
<p>ततश्चावरेषामात्मीयानाम्मध्ये यं विद्ध्यन्ति शत्रवः स जविति परेषां शत्रूणां मध्ये यं विध्यन्ति स प्रमीयते म्रियते तथा च तं संग्रामं नयति ॥</p>
<h3 id="मनतर-36">मन्त्रः</h3>
<p>[संयुक्तमन्त्रः - अ॒भि वा ए॒ष ए॒तानु॑च्यति॒ येषा᳚म्पूर्वाप॒रा अ॒न्वञ्च॑ᳶ प्र॒मीय॑न्ते पुरुषाहु॒तिर्ह्य॑स्य प्रि॒यत॑मा॒ऽग्नये॒ ख्षाम॑वते पुरो॒डाश॑म॒ष्टाक॑पाल॒न्निर्व॑पेद्भाग॒धेये॑नै॒वैनꣳ॑ शमयति॒ नैषा᳚म्पु॒राऽऽयु॒षोऽप॑र॒ᳶ प्रमी॑यते ]</p>
<p>अ॒भि वा ए॒ष ए॒तानु॑च्यति ।</p>
<h4 id="टक-36">टीका</h4>
<p>7अभि वा इति ॥ एषोग्निः एतानभ्युच्यति आभिमुख्येन समवैति । उच समवाये, दैवादिकः ।</p>
<h3 id="मनतर-37">मन्त्रः</h3>
<p>येषा᳚म्पूर्वाप॒रा अ॒न्वञ्च॑ᳶ प्र॒मीय॑न्ते ,<br>
पुरुषाहु॒तिर्ह्य॑स्य प्रि॒यत॑मा ।</p>
<h4 id="टक-37">टीका</h4>
<p>कान् इत्याह - येषा सम्बन्धिनः पूर्वापराः पूर्वे चापरे च ज्ञातयः अन्वञ्चः अन्वग्गतयः अविच्च्छेदेन क्रमोल्लङ्घनेन पुनःपुनः म्रियेरन्, पुरुषाहुतेः प्रियतमत्वात् ।</p>
<h3 id="मनतर-38">मन्त्रः</h3>
<p>अ॒ग्नये॒ ख्षाम॑वते पुरो॒डाश॑म॒ष्टाक॑पाल॒न्निर्व॑पेत् ।<br>
भा॒ग॒धेये॑नै॒वैनꣳ॑ शमयति ।<br>
नैषा᳚म्पु॒राऽऽयु॒षोऽप॑र॒ᳶ प्रमी॑यते ।</p>
<h4 id="टक-38">टीका</h4>
<p>नैषामिति । एषामात्मीयानां मध्ये आयुषः शतसंवत्सरप्रमाणात्पुरा पूर्वं अपरो न प्रमीयते पूर्वम्मृतेभ्यः कश्चिदन्यो न म्रियते ॥</p>
<h3 id="मनतर-39">मन्त्रः</h3>
<p>[संयुक्तमन्त्रः  - अभि वा ए॒ष ए॒तस्य॑ गृ॒हानु॑च्यति॒ यस्य॑ गृ॒हान्दह॑त्य॒ग्नये॒ ख्षाम॑वते पुरो॒डाश॑म॒ष्टाक॑पाल॒न्निर्व॑पेद्भाग॒धेये॑नै॒वैनꣳ॑ शमयति॒ नास्याप॑रङ्गृ॒हान्द॑हति ॥ (10)  ]</p>
<p>अ॒भि वा ए॒ष ए॒तस्य॑ गृ॒हानु॑च्यति ।<br>
यस्य॑ गृ॒हान्दह॑ति ।</p>
<p>अ॒ग्नये॒ ख्षाम॑वते पुरो॒डाश॑म॒ष्टाक॑पाल॒न्निर्व॑पेत् ।<br>
भा॒ग॒धे॒ये॑नै॒वैनꣳ॑ शमयति ।<br>
नास्याप॑रङ्गृ॒हान्द॑हति ॥</p>
<h4 id="टक-39">टीका</h4>
<p>8अभि वा इत्यादि ॥ पूर्ववत् । नास्येति । अस्य गृहान् अपरं न दहति पुनर्न दहति । क्रियाविशेषणत्वान्नपुंसकत्वम् ॥</p>
<p>इति द्वितीये द्वितीये द्वितीयः ॥</p>
<h2 id="अनवक-३">अनुवाकः ३</h2>
<p>विश्वेदेवा ऋषयः ।</p>
<ul>
<li>१. कामोपनमनेच्छोः पुरोडाशाः</li>
<li>२. क्षेत्रादौ स्पर्धमानस्य पुरोडाशाः</li>
<li>३. अभिचर्यमाणस्य पुरोडाशाः</li>
<li>४. सर्वायुःप्राप्तिकामस्य पुरोडाशाः</li>
<li>५. भूतिकामस्य पुरोडाशाः</li>
<li>६. कान्तिकामस्य पुरोडाशाः</li>
<li>७. तेजःकामस्य पुरोडाशाः</li>
<li>८. परोभिभवेच्चोः पुरोडाशाः</li>
</ul>
<h3 id="मनतर-40">मन्त्रः</h3>
<p>[संयुक्तमन्त्रः  - अ॒ग्नये॒ कामा॑य पुरो॒डाश॑म॒ष्टाक॑पाल॒न्निर्व॑पे॒द्यङ्कामो॒ नोप॒नमे॑द॒ग्निमे॒व काम॒ꣵ॒ स्वेन॑ भाग॒धेये॒नोप॑ धावति॒ स ए॒वैन॒ङ्कामे॑न॒ सम॑र्द्धय॒त्युपै॑न॒ङ्कामो॑ नमति]</p>
<p>अ॒ग्नये॒ कामा॑य पुरो॒डाश॑म॒ष्टाक॑पाल॒न्निर्व॑पेत् ।</p>
<p>यङ्कामो॒ नोप॒नमे॑त् ।<br>
अ॒ग्निमे॒व काम॒ꣵ॒ स्वेन॑ भाग॒धेये॒नोप॑ धावति ।</p>
<h4 id="टक-40">टीका</h4>
<p>1अग्नये कामायेत्यादि ॥ वैदिके कर्मणि फलस्य नियतत्वात् कृष्यादिफलविषयं काममहुः, सर्वकामविषयमन्ये ब्रुवते ।</p>
<h3 id="मनतर-41">मन्त्रः</h3>
<p>स ए॒वैन॒ङ्कामे॑न॒ सम॑र्द्धय॒त्युपै॑न॒ङ्कामो॑ नमति ।</p>
<h4 id="टक-41">टीका</h4>
<p>स एवेति । सोग्निः कामयमानमेनं कामेन समर्धयति । स च काम एनमुपनमति ॥</p>
<h3 id="मनतर-42">मन्त्रः</h3>
<p>[संयुक्तमन्त्रः  - अ॒ग्नये॒ यवि॑ष्ठाय पुरो॒डाश॑म॒ष्टाक॑पाल॒न्निर्व॑पे॒थ्स्पर्द्ध॑मानः॒ ख्षेत्रे॑ वा सजा॒तेषु॑ वा॒ऽग्निमे॒व यवि॑ष्ठ॒ꣵ॒ स्वेन॑ भाग॒धेये॒नोप॑ धावति॒ तेनै॒वेन्द्रि॒यँव्वी॒र्य॑म्भ्रातृ॑व्यस्य (11)  यु॒व॒ते॒ वि पा॒प्मना॒ भ्रातृ॑व्येण जयते]</p>
<p>अ॒ग्नये॒ यवि॑ष्ठाय पुरो॒डाश॑म॒ष्टाक॑पाल॒न्निर्व॑पेत् ।<br>
स्पर्द्ध॑मानः॒ ख्षेत्रे॑ वा सजा॒तेषु॑ वा॒ऽग्निमे॒व यवि॑ष्ठ॒ꣵ॒ स्वेन॑ भाग॒धेये॒नोप॑ धावति ।</p>
<h4 id="टक-42">टीका</h4>
<p>2यविष्ठः युवतमः, पृथक्कर्तृतमो वा ।</p>
<h3 id="मनतर-43">मन्त्रः</h3>
<p>तेनै॒वेन्द्रि॒यँव्वी॒र्य॑म्भ्रातृ॑व्यस्य युवते ।</p>
<h4 id="टक-43">टीका</h4>
<p>युवते पृथक्करोति । व्यत्ययेनात्मनेपदम् ।</p>
<h3 id="मनतर-44">मन्त्रः</h3>
<p>वि पा॒प्मना॒ भ्रातृ॑व्येण जयते ।</p>
<h4 id="टक-44">टीका</h4>
<p>पाप्मना भ्रातृव्येण व्यावृत्तो जयमाप्नोति ॥</p>
<h3 id="मनतर-45">मन्त्रः</h3>
<p>[संयुक्तमन्त्रः  -अग्नये॒ यवि॑ष्ठाय पुरो॒डाश॑म॒ष्टाक॑पाल॒न्निर्व॑पेदभिच॒र्यमा॑णो॒ऽग्निमे॒व यवि॑ष्ठ॒ꣵ॒ स्वेन॑ भाग॒धेये॒नोप॑धावति॒ स ए॒वास्मा॒द्रख्षाꣳ॑सि यवयति॒ नैन॑मभि॒चर᳚न्थ्स्तृणुते ]</p>
<p>अग्नये॒ यवि॑ष्ठाय पुरो॒डाश॑म॒ष्टाक॑पाल॒न्निर्व॑पेत् ।</p>
<p>अ॒भि॒च॒र्यमा॑णो॒ऽग्निमे॒व यवि॑ष्ठ॒ꣵ॒ स्वेन॑ भाग॒धेये॒नोप॑धावति ।<br>
स ए॒वास्मा॒द्रख्षाꣳ॑सि यवयति ।</p>
<h4 id="टक-45">टीका</h4>
<p>3[यवयति] अभिचरतस्सकाशाद्रक्षांसि बाधकानि पृथक्करोति ततः प्रच्यावयति । यौतेर्णिचि व्यत्ययेन वृद्ध्यभावः ।</p>
<h3 id="मनतर-46">मन्त्रः</h3>
<p>नैन॑मभि॒चर᳚न्थ्स्तृणुते ।</p>
<h4 id="टक-46">टीका</h4>
<p>ततश्च साधनाभावात् नैनमभिचरन् स्तृणुते न हिंसितुं क्षमते ॥</p>
<h3 id="मनतर-47">मन्त्रः</h3>
<p>[संयुक्तमन्त्रः  - अ॒ग्नय॒ आयु॑ष्मते पुरो॒डाश॑म॒ष्टाक॑पाल॒न्निर्व॑पे॒द्यᳵ का॒मये॑त॒ सर्व॒मायु॑रिया॒मित्य॒ग्निमे॒वायु॑ष्मन्त॒ꣵ॒ स्वेन॑ भाग॒धेये॒नोप॑धावति॒ स ए॒वास्मिन्न्॑ (12) आयु॑र्दधाति॒ सर्व॒मायु॑रेति ]</p>
<p>अ॒ग्नय॒ आयु॑ष्मते पुरो॒डाश॑म॒ष्टाक॑पाल॒न्निर्व॑पेत् ।<br>
यᳵ का॒मये॑त॒ सर्व॒मायु॑रिया॒मिति॑ ।<br>
अ॒ग्निमे॒वायु॑ष्मन्त॒ꣵ॒ स्वेन॑ भाग॒धेये॒नोप॑धावति ।<br>
स ए॒वास्मि॒न्नायु॑र्दधाति ।<br>
सर्व॒मायु॑रेति ।</p>
<h4 id="टक-47">टीका</h4>
<p>4अग्नय आयुष्मते इत्यादि ॥ गतम् । सर्वमायुश्श्रौतं शतं वर्षाणि । षोडश वा शतम्, छान्दोग्योपनिषदि श्रुतत्वात् ॥</p>
<h3 id="मनतर-48">मन्त्रः</h3>
<p>[संयुक्तमन्त्रः  -  अ॒ग्नये॑ जा॒तवे॑दसे पुरो॒डाश॑म॒ष्टाक॑पाल॒न्निर्व॑पे॒द्भूति॑कामो॒ऽग्निमे॒व जा॒तवे॑दस॒ꣵ॒ स्वेन॑ भाग॒धेये॒नोप॑धावति॒ स ए॒वैन॒म्भूति॑ङ्गमयति॒ भव॑त्ये॒व]</p>
<p>अ॒ग्नये॑ जा॒तवे॑दसे पुरो॒डाश॑म॒ष्टाक॑पाल॒न्निर्व॑पे॒द्भूति॑कामः ।</p>
<p>अ॒ग्निमे॒व जा॒तवे॑दस॒ꣵ॒ स्वेन॑ भाग॒धेये॒नोप॑धावति ।<br>
स ए॒वैन॒म्भूति॑ङ्गमयति॒ भव॑त्ये॒व ।</p>
<h4 id="टक-48">टीका</h4>
<p>5अग्नये जातवेदसे इति ॥ जातानां वेदिता जातधनो वा ज्रातवेदाः ॥</p>
<h3 id="मनतर-49">मन्त्रः</h3>
<p>[संयुक्तमन्त्रः  -अग्नये॒ रुक्म॑ते पुरो॒डाश॑म॒ष्टाक॑पाल॒न्निर्व॑पे॒द्रुक्का॑मो॒ऽग्निमे॒व रुक्म॑न्त॒ꣵ॒ स्वेन॑ भाग॒धेये॒नोप॑धावति॒ स ए॒वास्मि॒न्रुच॑न्दधाति॒ रोच॑त ए॒व ]</p>
<p>अ॒ग्नये॒ रुक्म॑ते पुरो॒डाश॑म॒ष्टाक॑पाल॒न्निर्व॑पे॒द्रुक्का॑मः ।</p>
<p>अ॒ग्निमे॒व रुक्म॑न्त॒ꣵ॒ स्वेन॑ भाग॒धेये॒नोप॑धावति ।<br>
स ए॒वास्मि॒न्रुच॑न्दधाति॒ रोच॑त ए॒व ।</p>
<h4 id="टक-49">टीका</h4>
<p>6रुक्मान् दीप्तिमान् ॥</p>
<h3 id="मनतर-50">मन्त्रः</h3>
<p>[संयुक्तमन्त्रः  -अग्नये॒ तेज॑स्वते पुरो॒डाश᳚म् (13)<br>
अ॒ष्टाक॑पाल॒न्निर्व॑पे॒त्तेज॑स्कामो॒ऽग्निमे॒व तेज॑स्वन्त॒ꣵ॒ स्वेन॑ भाग॒धेये॒नोप॑ धावति॒ स ए॒वास्मि॒न्तेजो॑ दधाति तेज॒स्व्ये॑व भ॑वति ]</p>
<p>अ॒ग्नये॒ तेज॑स्वते पु॒रो॒डाश॑म॒ष्टाक॑पाल॒न्निर्व॑पे॒त्तेज॑स्कामः ।<br>
अ॒ग्निमे॒व तेज॑स्वन्त॒ꣵ॒ स्वेन॑ भाग॒धेये॒नोप॑ धावति ।</p>
<p>स ए॒वास्मि॒न्तेजो॑ दधाति ।<br>
ते॒ज॒स्व्ये॑व भ॑वति ।</p>
<h4 id="टक-50">टीका</h4>
<p>7तेजस्स्वान् औद्धत्यवान् ॥</p>
<h3 id="मनतर-51">मन्त्रः</h3>
<p>[संयुक्तमन्त्रः  - अ॒ग्नये॑ साह॒न्त्याय॑ पुरो॒डाश॑म॒ष्टाक॑पाल॒न्निर्व॑पे॒थ्सीख्ष॑माणो॒ऽग्निमे॒व सा॑ह॒न्त्यꣵ स्वेन॑ भाग॒धेये॒नोप॑ धावति॒ तेनै॒व स॑हते॒ यꣳ सीख्ष॑ते ॥ (14)  ]</p>
<p>अ॒ग्नये॑ साह॒न्त्याय॑ पुरो॒डाश॑म॒ष्टाक॑पाल॒न्निर्व॑पे॒थ्सीख्ष॑माणः ।      <br>
अ॒ग्निमे॒व सा॑ह॒न्त्यꣵ स्वेन॑ भाग॒धेये॒नोप॑ धावति ।</p>
<h4 id="टक-51">टीका</h4>
<p>8साहन्त्यायेति । साधु अभिभविता सहन्तः । औणादिको झच् । स एव साहन्त्यः । छान्दसो यत् । सीक्षमाणः अभिभवितुमिच्छन् शत्रून् । तितिक्षितुमिच्छन् निग्राह्यानिति केचित् । सहतेस्सनि छान्दसमीत्वमभ्यासलोपश्च । धात्वन्तरं वा सीक्षतिर्द्रष्टव्यः ।</p>
<h3 id="मनतर-52">मन्त्रः</h3>
<p>तेनै॒व स॑हते॒ यꣳ सीख्ष॑ते ॥ (14)</p>
<h4 id="टक-52">टीका</h4>
<p>तेनैवेति । तेन साहन्त्येनाग्निना सहायेन सह यजमानस्सहते अभिभवति । कम्? यं सीक्षते अभिभवितुमिच्छति ॥</p>
<p>इति द्वितीयस्य द्वितीये तृतीयोनुवाकः ॥</p>
<h2 id="अनवक-४">अनुवाकः ४</h2>
<p>विश्वेदेवा ऋषयः</p>
<ul>
<li>१. अन्नवत्वकामस्य पुरोडाशः</li>
<li>२.अन्नाशनशक्तिकामस्य पुरोडाशः</li>
<li>३. अन्नपतित्वकामस्य</li>
<li>४. दीर्घरोगयुक्तकामस्य</li>
<li>५. चक्षुष्पाटवकामस्य</li>
<li>६. पुत्रकामस्य पुरोडाशः</li>
<li>७ रसकामस्य चरुः</li>
<li>८. ध्नकामस्य पुरोडाशः</li>
<li>९. सङ्ग्रामकामजयपूर्वकमन्नकामस्य पुरोडाशः</li>
<li>१०. द्विरग्न्युद्धरणे पुरोडाशः</li>
<li>११-१८ उद्धृताग्निनाशे पुरोडाशः</li>
</ul>
<h3 id="मनतर-53">मन्त्रः</h3>
<p>[संयुक्तमन्त्रः  - अ॒ग्नयेऽन्न॑वते पुरो॒डाश॑म॒ष्टाक॑पाल॒न्निर्व॑पे॒द्यᳵ का॒मये॒तान्न॑वान्थ्स्या॒मित्य॒ग्निमे॒वान्न॑वन्त॒ꣵ॒ स्वेन॑ भाग॒धेये॒नोप॑धावति॒ स ए॒वैन॒मन्न॑वन्तङ्करो॒त्यन्न॑वाने॒व भ॑वति ]</p>
<p>अ॒ग्नयेऽन्न॑वते पुरो॒डाश॑म॒ष्टाक॑पाल॒न्निर्व॑पेत्  ।<br>
यᳵ का॒मये॒तान्न॑वान्थ्स्या॒मिति॑ ।<br>
अ॒ग्निमे॒वान्न॑वन्त॒ꣵ॒ स्वेन॑ भाग॒धेये॒नोप॑धावति ।<br>
स ए॒वैन॒मन्न॑वन्तङ्करो॒त्यन्न॑वाने॒व भ॑वति</p>
<h4 id="टक-53">टीका</h4>
<p>1अग्नयेन्नवत इत्यादि ॥ अन्नवान् बह्वन्नः ॥</p>
<h3 id="मनतर-54">मन्त्रः</h3>
<p>[संयुक्तमन्त्रः  -अ॒ग्नये᳚ऽन्ना॒दाय॑ पुरो॒डाश॑म॒ष्टाक॑पाल॒न्निर्व॑पे॒द्यᳵ का॒मये॑तान्ना॒दस्स्या॒मित्य॒ग्निमे॒वान्ना॒दꣵ स्वेन॑ भाग॒धेये॒नोप॑धावति॒ स ए॒वैन॑मन्ना॒दङ्क॑रोत्यन्ना॒दः (15)<br>
ए॒व भ॑वति ]</p>
<p>अ॒ग्नये᳚ऽन्ना॒दाय॑ पुरो॒डाश॑म॒ष्टाक॑पाल॒न्निर्व॑पेत्  ।<br>
यᳵ का॒मये॑तान्ना॒दस्स्या॒मिति॑ ।<br>
अ॒ग्निमे॒वान्ना॒दꣵ स्वेन॑ भाग॒धेये॒नोप॑धावति ।<br>
स ए॒वैन॑मन्ना॒दङ्क॑रोत्यन्ना॒द ए॒व भ॑वति ।</p>
<h4 id="टक-54">टीका</h4>
<p>2अन्नादोन्नादनशक्तियुक्तः ॥</p>
<h3 id="मनतर-55">मन्त्रः</h3>
<p>[संयुक्तमन्त्रः  - अ॒ग्नयेऽन्न॑पतये पुरो॒डाश॑म॒ष्टाक॑पाल॒न्निर्व॑पे॒द्यᳵ का॒मये॒तान्न॑पतिस्स्या॒मित्य॒ग्निमे॒वान्न॑पति॒ꣵ॒ स्वेन॑ भाग॒धेये॒नोप॑धावति॒ स ए॒वैन॒मन्न॑पतिङ्करो॒त्यन्न॑पतिरे॒व भ॑वति ।]</p>
<p>अ॒ग्नयेऽन्न॑पतये पुरो॒डाश॑म॒ष्टाक॑पाल॒न्निर्व॑पेत् ।<br>
यᳵ का॒मये॒तान्न॑पतिस्स्या॒मिति॑ ।<br>
अ॒ग्निमे॒वान्न॑पति॒ꣵ॒ स्वेन॑ भाग॒धेये॒नोप॑धावति ।<br>
स ए॒वैन॒मन्न॑पतिङ्करो॒त्यन्न॑पतिरे॒व भ॑वति ।</p>
<h4 id="टक-55">टीका</h4>
<p>3अन्नपतिः अन्नस्य पालयिता ॥</p>
<h3 id="मनतर-56">मन्त्रः</h3>
<p>[संयुक्तमन्त्रः  - अ॒ग्नये॒ पव॑मानाय पुरो॒डाश॑म॒ष्टाक॑पाल॒न्निर्व॑पेद॒ग्नये॑ पाव॒काया॒ग्नये॒ शुच॑ये॒ ज्योगा॑मयावी॒ यद॒ग्नये॒ पव॑मानाय नि॒र्वप॑ति प्रा॒णमे॒वास्मि॒न्तेन॑ दधाति॒ यद॒ग्नये᳚ (16)<br>
पा॒व॒काय॒ वाच॑मे॒वास्मि॒न्तेन॑ दधाति॒ यद॒ग्नये॒ शुच॑य॒ आयु॑रे॒वास्मि॒न्तेन॑ दधात्यु॒त यदी॒तासु॒र्भव॑ति॒ जीव॑॑त्ये॒व ]</p>
<p>अ॒ग्नये॒ पव॑मानाय पुरो॒डाश॑म॒ष्टाक॑पाल॒न्निर्व॑पेत् ।</p>
<h4 id="टक-56">टीका</h4>
<p>4पवमानः पापानां शोधयिता प्राणस्थितिहेतुः ।</p>
<h3 id="मनतर-57">मन्त्रः</h3>
<p>अ॒ग्नये॑ पाव॒काया॒ग्नये॒ शुच॑ये॒ ज्योगा॑मयावी॒ यद॒ग्नये॒ पव॑मानाय नि॒र्वप॑ति।<br>
प्रा॒णमे॒वास्मि॒न्तेन॑ दधाति ।<br>
यद॒ग्नये᳚ पाव॒काय॒ वाच॑मे॒वास्मि॒न्तेन॑ दधाति ।</p>
<h4 id="टक-57">टीका</h4>
<p>पावकः पापविश्लेषहेतुः वाचः प्रवृत्तिहेतुः । शुचिरौज्वल्यहेतुरायुषोभिवृद्धिहेतुः । ज्योगामयावी दीर्घामयः ।</p>
<h3 id="मनतर-58">मन्त्रः</h3>
<p>यद॒ग्नये॒ शुच॑य॒ आयु॑रे॒वास्मि॒न्तेन॑ दधाति ।<br>
उ॒त यदी॒तासु॒र्भव॑ति॒ जीव॑॑त्ये॒व ।</p>
<h4 id="टक-58">टीका</h4>
<p>उतेति । गतासुरपि एतत्कर्मसामर्थ्याज्जीवत्येव आयुरन्तरं लभते ॥</p>
<h3 id="मनतर-59">मन्त्रः</h3>
<p>[संयुक्तमन्त्रः  - ए॒तामे॒व निर्व॑पे॒च्चख्षु॑ष्कामो॒ यद॒ग्नये॒ पव॑मानाय नि॒र्वप॑ति प्रा॒णमे॒वास्मि॒न्तेन॑ दधाति॒ यद॒ग्नये॑ पाव॒काय॒ वाच॑मे॒वास्मि॒न्तेन॑ दधाति॒ यद॒ग्नये॒ शुच॑ये॒ चख्षु॑रे॒वास्मि॒न्तेन॑ दधाति (17)  उ॒त यद्य॒न्धो भव॑ति॒ प्रैव प॑श्यति ]</p>
<p>ए॒तामे॒व निर्व॑पे॒च्चख्षु॑ष्कामो॒ यद॒ग्नये॒ पव॑मानाय नि॒र्वप॑ति ।<br>
प्रा॒णमे॒वास्मि॒न्तेन॑ दधाति ।<br>
यद॒ग्नये॑ पाव॒काय॒ वाच॑मे॒वास्मि॒न्तेन॑ दधाति ।<br>
यद॒ग्नये॒ शुच॑ये॒ चख्षु॑रे॒वास्मि॒न्तेन॑ दधाति ।<br>
उ॒त यद्य॒न्धो भव॑ति॒ प्रैव प॑श्यति ।</p>
<h4 id="टक-59">टीका</h4>
<p>5एतमेवेत्यादि ॥ चक्षुष्कामस्तिमिरादिदोषनिवृत्तिकामः । यद्यप्यन्धो भवति अनेन कर्मणा प्रपश्यत्येव प्रकृष्टदर्शनवान् भवति ॥</p>
<h3 id="मनतर-60">मन्त्रः</h3>
<p>[संयुक्तमन्त्रः  -अ॒ग्नये॑ पु॒त्रव॑ते पुरो॒डाश॑म॒ष्टाक॑पाल॒न्निर्व॑पे॒दिन्द्रा॑य पु॒त्रिणे॑ पुरो॒डाश॒मेका॑दशकपालम्प्र॒जाका॑मो॒ऽग्निरे॒वास्मै᳚ प्र॒जाम्प्र॑ज॒नय॑ति वृ॒द्धामिन्द्र॒ᳶ प्रय॑च्छति]</p>
<p>अ॒ग्नये॑ पु॒त्रव॑ते पुरो॒डाश॑म॒ष्टाक॑पाल॒न्निर्व॑पेत् ।<br>
इन्द्रा॑य पु॒त्रिणे॑ पुरो॒डाश॒मेका॑दशकपालम्प्र॒जाका॑मः ।<br>
अ॒ग्निरे॒वास्मै᳚ प्र॒जाम्प्र॑ज॒नय॑ति ।<br>
वृ॒द्धामिन्द्र॒ᳶ प्रय॑च्छति ।</p>
<h4 id="टक-60">टीका</h4>
<p>6पुत्रवान् पुत्रजननशक्तिमान् । पुत्री पुत्रवृद्धिहेत्तुः ॥</p>
<h3 id="मनतर-61">मन्त्रः</h3>
<p>[संयुक्तमन्त्रः  -अ॒ग्नये॒ रस॑वतेऽजख्षी॒रे च॒रुन्निर्व॑पे॒द्यᳵ का॒मये॑त॒ रस॑वान्थ्स्या॒मित्य॒ग्निमे॒व रस॑वन्त॒ꣵ॒ स्वेन॑ भाग॒धेये॒नोप॑धावति॒ स ए॒वैन॒ꣳ॒ रस॑वन्तङ्करोति (18)<br>
रस॑वाने॒व भ॑वत्यजख्षी॒रे भ॑वत्याग्ने॒यी वा ए॒षा यद॒जा सा॒ख्षादे॒व रस॒मव॑रुन्धे]</p>
<p>अ॒ग्नये॒ रस॑वतेऽजख्षी॒रे च॒रुन्निर्व॑पेत् ।<br>
यᳵ का॒मये॑त॒ रस॑वान्थ्स्या॒मिति॑ ।<br>
अ॒ग्निमे॒व रस॑वन्त॒ꣵ॒ स्वेन॑ भाग॒धेये॒नोप॑धावति ।<br>
स ए॒वैन॒ꣳ॒ रस॑वन्तङ्करोति ।<br>
रस॑वाने॒व भ॑वत्यजख्षी॒रे भ॑वति ।</p>
<h4 id="टक-61">टीका</h4>
<p>7रसवावन् प्रशस्तरसोत्पत्तिहेतुः । अन्नवानित्येके । अजक्षीरे भवतीत्यादि । गतम् ।</p>
<h3 id="मनतर-62">मन्त्रः</h3>
<p>आ॒ग्ने॒यी वा ए॒षा यद॒जा सा॒ख्षादे॒व रस॒मव॑रुन्धे।</p>
<h4 id="टक-62">टीका</h4>
<p>अग्नेस्स्वभूता आग्नेयी । &lsquo;सर्वत्राग्निकलिभ्याम्&rsquo; इति ढक् ॥</p>
<h3 id="मनतर-63">मन्त्रः</h3>
<p>[संयुक्तमन्त्रः  -अग्नये॒ वसु॑मते पुरो॒डाश॑म॒ष्टाक॑पाल॒न्निर्व॑पे॒द्यᳵ का॒मये॑त॒ वसु॑मान्थ्स्या॒मित्य॒ग्निमे॒व वसु॑मन्त॒ꣵ॒ स्वेन॑ भाग॒धेये॒नोप॑ धावति॒ स ए॒वैनँ॒व्वसु॑मन्तङ्करोति॒ वसु॑माने॒व भ॑वति ]</p>
<p>अ॒ग्नये॒॒ वसु॑मते पुरो॒डाश॑म॒ष्टाक॑पाल॒न्निर्व॑पेत् ।<br>
यᳵ का॒मये॑त॒ वसु॑मान्थ्स्या॒मिति॑ ।<br>
अ॒ग्निमे॒व वसु॑मन्त॒ꣵ॒ स्वेन॑ भाग॒धेये॒नोप॑ धावति ।<br>
स ए॒वैनँ॒व्वसु॑मन्तङ्करोति ।<br>
वसु॑माने॒व भ॑वति ।</p>
<h4 id="टक-63">टीका</h4>
<p>8वसुमान् वासहेतुभिर्वरिष्ठैर्जनैस्तद्वान् ॥</p>
<h3 id="मनतर-64">मन्त्रः</h3>
<p>[संयुक्तमन्त्रः  - अ॒ग्नये॑ वाज॒सृते॑ पुरो॒डाश॑म॒ष्टाक॑पाल॒न्निर्व॑पेथ्सङ्ग्रा॒मे सय्यँ॑त्ते॒ वाज᳚म् (19)  वा ए॒ष सि॑सीर्‌षति॒ यस्स॑ङ्ग्रा॒मञ्जिगी॑षत्य॒ग्निᳵ खलु॒ वै दे॒वाना᳚व्वाँज॒सृद॒ग्निमे॒व वा॑ज॒सृत॒ꣵ॒ स्वेन॑ भाग॒धेये॒नोप॑धावति॒ धाव॑ति॒ वाज॒ꣳ॒ हन्ति॑ वृ॒त्रञ्जय॑ति॒ तꣳ स॑ङ्ग्रा॒ममथो॑ अ॒ग्निरि॑व॒ न प्र॑ति॒धृषे॑ भवति ]</p>
<p>अ॒ग्नये॑ वाज॒सृते॑ पुरो॒डाश॑म॒ष्टाक॑पाल॒न्निर्व॑पेत् ।<br>
स॒ङ्ग्रा॒मे सय्यँ॑त्ते॒ वाजँ॒व्वा ए॒ष सि॑सीर्‌षति ।<br>
यस्स॑ङ्ग्रा॒मञ्जिगी॑षति ।<br>
अ॒ग्निᳵ खलु॒ वै दे॒वाना᳚व्वाँज॒सृत् ।<br>
अ॒ग्निमे॒व वा॑ज॒सृत॒ꣵ॒ स्वेन॑ भाग॒धेये॒नोप॑धावति ।</p>
<h4 id="टक-64">टीका</h4>
<p>9वाजसृते इति ॥ वाजोन्नं तत्साधनभूतात्संग्रामं धावति अप्रधृष्यत्वेन प्राप्नोतीति वाजसृत् । सिसीर्षति सर्तुमिच्छति । वाजादिप्राप्त्यर्थमेव संग्रामं जिगीषति न तु जयमात्रेणास्यार्थः ।</p>
<h3 id="मनतर-65">मन्त्रः</h3>
<p>धाव॑ति॒ वाज᳚म्।</p>
<h4 id="टक-65">टीका</h4>
<p>धावतीत्यादि । वाजं ऊर्गर्थं संग्रामं धावति आक्रामति ।</p>
<h3 id="मनतर-66">मन्त्रः</h3>
<p>हन्ति॑ वृ॒त्रञ्जय॑ति॒ तꣳ स॑ङ्ग्रा॒मम् ।</p>
<h4 id="टक-66">टीका</h4>
<p>वृत्रं वारकं पापादिकं च हन्ति जयति च सङ्ग्रामम् ।</p>
<h3 id="मनतर-67">मन्त्रः</h3>
<p>अथो॑ अ॒ग्निरि॑व॒ न प्र॑ति॒धृषे॑ भवति ।</p>
<h4 id="टक-67">टीका</h4>
<p>अथो अपिच अग्निरिव अयं न प्रतिधृषे प्रतिधर्षयितुं शक्यो न भवतीत्यर्थे केन्प्रत्ययः । अप्रधृष्यो भवतीत्यर्थः ॥</p>
<h3 id="मनतर-68">मन्त्रः</h3>
<p>[संयुक्तमन्त्रः  - अ॒ग्नये᳚ऽग्नि॒वते॑ पुरो॒डाश॑म॒ष्टाक॑पाल॒न्निर्व॑पे॒द्यस्या॒ग्नाव॒ग्निम॑भ्यु॒द्धरे॑यु॒र्निर्दि॑ष्टभागो॒ वा ए॒तयो॑र॒न्योऽनि॑र्दिष्टभागो॒ऽन्यस्तौ स॒म्भव॑न्तौ॒ यज॑मानम् (20)  अ॒भिसम्भ॑वत॒स्स ई᳚श्व॒र आर्ति॒मार्तो॒र्यद॒ग्नये᳚ऽग्नि॒वते॑ नि॒र्वप॑ति भाग॒धेये॑नै॒वैनौ॑ शमयति॒ नार्ति॒मार्छ॑ति॒ यज॑मानः]</p>
<p>अ॒ग्नये᳚ऽग्नि॒वते॑ पुरो॒डाश॑म॒ष्टाक॑पाल॒न्निर्व॑पेत् ।</p>
<p>यस्या॒ग्नाव॒ग्निम॑भ्यु॒द्धरे॑यु॒र्निर्दि॑ष्टभागो॒ वा ए॒तयो॑र॒न्योऽनि॑र्दिष्टभागो॒ऽन्यः।</p>
<h4 id="टक-68">टीका</h4>
<p>10अग्निवान् अग्न्यन्तरेण । &lsquo;छन्दसीरः&rsquo; इति मतुपो वत्वम् । उपरि प्रणयनमुद्धरणम् । तस्योपरि पुनः प्रणयनमभ्युद्धरणम् । प्रमादादिना तत्र तयोरेको निर्दिष्टभागः । यस्मै हविर्निरुप्तं भविष्यति अन्यो निर्दिष्टभागः तादृशौ भिन्नस्वभावौ ।</p>
<h3 id="मनतर-69">मन्त्रः</h3>
<p>तौ स॒म्भव॑न्तौ॒ यज॑मानम॒भिसम्भ॑वतः ।</p>
<h4 id="टक-69">टीका</h4>
<p>तौ सम्भवन्तौ सहभवन्तौ यजमानमभि तत्कारणं यजमानमेवाभिलक्ष्य सम्भवतः अभिव्याप्नुतः ।</p>
<h3 id="मनतर-70">मन्त्रः</h3>
<p>स ई᳚श्व॒र आर्ति॒मार्तोः᳚ ।</p>
<h4 id="टक-70">टीका</h4>
<p>ततस्स यजमानः आर्तिं गन्तुमीश्वरस्स्यात् ईश्वरे तोसुन्कसुनौ&rsquo; इति तोसुन् ।</p>
<h3 id="मनतर-71">मन्त्रः</h3>
<p>यद॒ग्नये᳚ऽग्नि॒वते॑ नि॒र्वप॑ति भाग॒धेये॑नै॒वैनौ॑ शमयति ।</p>
<p>नार्ति॒मार्छ॑ति॒ यज॑मानः ।</p>
<h4 id="टक-71">टीका</h4>
<p>यदित्यादि गतम् ॥</p>
<h3 id="मनतर-72">मन्त्रः</h3>
<p>[संयुक्तमन्त्रः  - अग्नये॒ ज्योति॑ष्मते पुरो॒डाश॑म॒ष्टाक॑पाल॒न्निर्व॑पे॒द्यस्या॒ग्निरुद्धृ॒तोऽहु॑तेऽग्निहो॒त्र उ॒द्वाये॒दप॑र आ॒दीप्या॑नू॒द्धृत्य॒ इत्या॑हु॒स्तत्तथा॒ न का॒र्यँ॑य्यद्भा॑ग॒धेय॑म॒भि पूर्व॑ उद्ध्रि॒यते॒ किमप॑रो॒ऽभ्युत् (21)  ह्रि॒ये॒तेति॒ तान्ये॒वाव॒ख्षाणा॑नि सन्नि॒धाय॑ मन्थेदि॒तᳶ प्र॑थ॒मञ्ज॑ज्ञे अ॒ग्निस्स्वाद्योने॒रधि॑ जा॒तवे॑दाः । स गा॑यत्रि॒या त्रि॒ष्टुभा॒ जग॑त्या दे॒वेभ्यो॑ ह॒व्यव्वँ॑हतु प्रजा॒नन्निति॒ छन्दो॑भिरे॒वैन॒ꣵ॒ स्वाद्योने॒ᳶ प्रज॑नयत्ये॒ष वाव सो᳚ऽग्निरित्या॑हु॒र्ज्योति॒स्त्वा अ॑स्य॒ परा॑पतित॒मिति॒ यद॒ग्नये॒ ज्योति॑ष्मते नि॒र्वप॑ति॒ यदे॒वास्य॒ ज्योति॒ᳶ परा॑पतित॒न्तदे॒वाव॑रुन्धे ॥ (22)  ]</p>
<p>अ॒ग्नये॒ ज्योति॑ष्मते पुरो॒डाश॑म॒ष्टाक॑पाल॒न्निर्व॑पेत् ।<br>
यस्या॒ग्निरुद्धृ॒तोऽहु॑तेऽग्निहो॒त्र उ॒द्वाये᳚त् , अप॑र आ॒दीप्या॑नू॒द्धृत्य॒ इत्या॑हुः ।</p>
<h4 id="टक-72">टीका</h4>
<p>11ज्योतिष्मान् ज्योतिषा युक्तः । यस्य यजमानस्य अग्निहोत्रार्थमुद्धृतोग्निः अग्निहोत्रहोमात्प्रागेव उद्वायेदुद्गच्छेत् विनश्येत्, तदापरोग्निरादीप्यः न तु मथित्वानूद्धृत्यः, उद्वापनानन्तरं प्रणेय इत्याहुः ।</p>
<h3 id="मनतर-73">मन्त्रः</h3>
<p>तत्तथा॒ न का॒र्य᳚म् ।<br>
यद्भा॑ग॒धेय॑म॒भि पूर्व॑ उद्ध्रि॒यते , किमप॑रो॒ऽभ्युद्ध्रि॒ये॒तेति॑ ।</p>
<h4 id="टक-73">टीका</h4>
<p>एतद्दूषयति - तत्तथा न कर्तव्यम् । हेतुमाह - यद्भागधेयमभिलक्ष्य पूर्वोग्निरुद्धियते प्रणीयते, किं तदेव भागमभिलक्ष्य अपरोग्निरुद्ध्रियते ? किमेतद्युज्यते ? ।</p>
<h3 id="मनतर-74">मन्त्रः</h3>
<p>तान्ये॒वाव॒ख्षाणा॑नि सन्नि॒धाय॑ मन्थेत् ।</p>
<h4 id="टक-74">टीका</h4>
<p>तर्हि कथं कर्तव्यमित्याह - तान्येवावक्षाणानि दग्धकाष्ठानि येभ्यः पूर्व उदभवत् । क्षै जै षै क्षये, तस्माल्ल्युट् । तानि सन्निधाय मन्थेत् ।</p>
<h3 id="मनतर-75">मन्त्रः</h3>
<p>इ॒तᳶ प्र॑थ॒मञ्ज॑ज्ञे अ॒ग्निस्स्वाद्योने॒रधि॑ जा॒तवे॑दाः ।</p>
<p>स गा॑यत्रि॒या त्रि॒ष्टुभा॒ जग॑त्या दे॒वेभ्यो॑ ह॒व्यव्वँ॑हतु प्रजा॒नन्निति॑ ।<br>
छन्दो॑भिरे॒वैन॒ꣵ॒ स्वाद्योने॒ᳶ प्रज॑नयति ।</p>
<h4 id="टक-75">टीका</h4>
<p>इतः प्रथमं जज्ञे इति त्रिष्टुप् । पङ्क्रिप्रकारोयमिति केचित् । एवं हि स एवाग्निरवस्थितो भवति । तदेवाह - छन्दोभिरिति । सम्यङ्निधानं सन्निधानं, मथनानुगुणं निधाय तेष्वेव मथनेनाग्निमुत्पादयेदिति । तादृशावक्षाणाभावे तद्भस्मनापि संस्पृश्य मन्थेदिति प्रदर्शनार्थमेवकारग्रहणम् । छन्दोभिर्गायत्र्यादिभिः स्वाद्योनेः कारणादवक्षाणात्मकात् प्रजनयत्यग्निं, अग्निर्हि छन्दांसि श्रुत्वा जायते यथा - &lsquo;गायत्रं छन्दोनु प्र जायस्व&rsquo; इत्यादि ।</p>
<h3 id="मनतर-76">मन्त्रः</h3>
<p>ए॒ष वाव सो᳚ऽग्निरित्या॑हुः ।<br>
ज्योति॒स्त्वा अ॑स्य॒ परा॑पतित॒मिति॑ ।</p>
<h4 id="टक-76">टीका</h4>
<p>नन्वेवमपि मन्थनजन्मा अन्य एवायमग्निः, तत्राह - एष खलु मन्थनजन्मा स चाग्निः, योनिगतस्यैकत्वात् । ज्योतिस्त्वस्याग्नेः परापतितं उत्सन्नं, तावता अग्निरेवोत्सन्न इति लौकिका मन्यन्ते, तस्मात्स एवायमग्निरिति यथोक्तदोषाप्रसङ्ग इत्याहुः पुराविदः । एवमुत्पादितेग्नौ अग्नये ज्योतिष्मते पुरोडाशमष्टाकपालं निर्वपेदिति।</p>
<h3 id="मनतर-77">मन्त्रः</h3>
<p>यद॒ग्नये॒ ज्योति॑ष्मते नि॒र्वप॑ति ।<br>
यदे॒वास्य॒ ज्योति॒ᳶ परा॑पतित॒न्तदे॒वाव॑रुन्धे ॥</p>
<h4 id="टक-77">टीका</h4>
<p>यदग्नये इत्यादि । गतम् । मन्त्रार्थस्तु - प्रथममप्ययमग्निः इत एव जातः स्वादात्मीयाद्योनेः कारणादधिजज्ञे । जातवेदाः जातानां वेदिता, जातधनो वा । सोयमिदानीं स्वाद्योनेर्गायत्र्यादिभिः जातो देवेभ्यो हव्यं वहतु प्रजानन् प्रकर्षेण वहनोपायज्ञः ॥</p>
<p>इति द्वितीये द्वितीये चतुर्थोनुवाकः ॥</p>
<h2 id="अनवक-५">अनुवाकः ५</h2>
<p>विश्वेदेवा ऋषयः</p>
<ul>
<li>१-२. अभिशस्यमानस्य प्रजाकामस्य च पुरोडाशचरवः</li>
<li>३. पुत्रजन्मवतः पुरोडाशः</li>
<li>४-५. दर्शपूर्णमासातिक्रमवतः पुरोडाशः</li>
<li>६-७. अग्निमुद्वासयिष्यतः पुरोडाशः</li>
<li>८-१३ ग्रामकामस्य पुरोडाशः</li>
</ul>
<h3 id="मनतर-78">मन्त्रः</h3>
<p>[संयुक्तमन्त्रः  -वै॒श्वा॒न॒रन्द्वाद॑शकपाल॒न्निर्व॑पेद्वारु॒णञ्च॒रुन्द॑धि॒क्राव्ण्णे॑ च॒रुम॑भिश॒स्यमा॑नो॒ यद्वै᳚श्वान॒रो द्वाद॑शकपालो॒ भव॑ति सव्वँथ्स॒रो वा अ॒ग्निर्वै᳚श्वान॒रस्सँ॑व्वथ्स॒रेणै॒वैनꣵ॑ स्वदय॒त्यप॑ पा॒पव्वँर्णꣳ॑ हते वारु॒णेनै॒वैनँ॑व्वरुणपा॒शान्मु॑ञ्चति दधि॒क्राव्ण्णा॑ पुनाति॒ हिर॑ण्य॒न्दख्षि॑णा प॒वित्रँ॒व्वै हिर॑ण्यम्पु॒नात्ये॒वैन॑मा॒द्य॑म॒स्यान्न॑म्भवति]</p>
<p>वै॒श्वा॒न॒रन्द्वाद॑शकपाल॒न्निर्व॑पेत् ,वारु॒णञ्च॒रुम्।</p>
<p>द॒धि॒क्राव्ण्णे॑ च॒रुम॑भिश॒स्यमा॑नो॒ यद्वै᳚श्वान॒रो द्वाद॑शकपालो॒ भव॑ति ।</p>
<p>सँ॒व्व॒थ्स॒रो वा अ॒ग्निर्वै᳚श्वान॒रः  ।<br>
सँ॒व्व॒थ्स॒रेणै॒वैनꣵ॑ स्वदयति ।</p>
<h4 id="टक-78">टीका</h4>
<p>1वैश्वानरं द्वादशकपालमिति ॥ अभिशस्यमानः पातकारोपेण दूष्यमाणः स्वदयति निर्दोषीकरोतीति । ष्वद आस्वादने, चुरादिरदन्तः ।</p>
<h3 id="मनतर-79">मन्त्रः</h3>
<p>अप॑ पा॒पव्वँर्णꣳ॑ हते वारु॒णेनै॒वैनँ॑व्वरुणपा॒शान्मु॑ञ्चति ।</p>
<h4 id="टक-79">टीका</h4>
<p>अपेति । पापं वर्णं रूपं आरोप्यमाणं अपहते ।</p>
<h3 id="मनतर-80">मन्त्रः</h3>
<p>दधि॒क्राव्ण्णा॑ पुनाति॒ हिर॑ण्य॒न्दख्षि॑णा ।</p>
<p>प॒वित्रँ॒व्वै हिर॑ण्यम्पु॒नात्ये॒वैन॑म् ।</p>
<p>आ॒द्य॑म॒स्यान्न॑म्भवति ।</p>
<h4 id="टक-80">टीका</h4>
<p>दधिक्राव्णा पुनातीति । दधीनि धारकाणि पृथिव्यादीनि । &lsquo;आदृगमहन&rsquo; इति किप्रत्ययः । तेषु सर्वेषु क्रमते व्याप्नोतीति व्यापकोग्निः दधिक्रावा, तेन पुनाति । क्रमेः &lsquo;अन्येभ्योपि दृश्यते&rsquo; इति वनिप्, विड्वनोरनुनासिकस्यात्&rsquo; इत्यात्वम् । हिरण्यमिति ।अन्वाहायर्मासाद्य हिरण्यं दक्षिणां ददाति ॥</p>
<h3 id="मनतर-81">मन्त्रः</h3>
<p>[संयुक्तमन्त्रः  - ए॒तामे॒व निर्व॑पेत्प्र॒जाका॑मस्सव्वँथ्स॒रः (23)  वा ए॒तस्याशा᳚न्तो॒ योनि॑म्प्र॒जायै॑ पशू॒नान्निर्द॑हति॒ योऽल॑म्प्र॒जायै॒ सन्प्र॒जान्न वि॒न्दते॒ यद्वै᳚श्वान॒रो द्वाद॑शकपालो॒ भव॑ति सव्वँथ्स॒रो वा अ॒ग्निर्वै᳚श्वान॒रस्सँ॑व्वथ्स॒रमे॒व भा॑ग॒धेये॑न शमयति॒ सो᳚ऽस्मै शा॒न्तस्स्वाद्योनेः᳚ प्र॒जाम्प्रज॑नयति वारु॒णेनै॒वैनँ॑व्वरुणपा॒शान्मु॑ञ्चति दधि॒क्राव्ण्णा॑ पुनाति॒ हिर॑ण्य॒न्दख्षि॑णा प॒वित्रँ॒व्वै हिर॑ण्यम्पु॒नात्ये॒वैन᳚म् (24)  वि॒न्दते᳚ प्र॒जाम्]</p>
<p>ए॒तामे॒व निर्व॑पेत्प्र॒जाका॑मः ।<br>
सँ॒व्व॒थ्स॒रो वा ए॒तस्याशा᳚न्तो॒ योनि॑म्प्र॒जायै॑ पशू॒नान्निर्द॑हति ।<br>
योऽल॑म्प्र॒जायै॒ सन्प्र॒जान्न  वि॒न्दते᳚ ।</p>
<p>यद्वै᳚श्वान॒रो द्वाद॑शकपालो॒ भव॑ति ।</p>
<p>सँ॒व्व॒थ्स॒रो वा अ॒ग्निर्वै᳚श्वान॒रः ।<br>
सँ॒व्व॒थ्स॒॒रमे॒व भा॑ग॒धेये॑न शमयति ।</p>
<p>सो᳚ऽस्मै शा॒न्तस्स्वाद्योनेः᳚ प्र॒जाम्प्रज॑नयति ।<br>
वा॒रु॒णेनै॒वैनँ॑व्वरुणपा॒शान्मु॑ञ्चति ।</p>
<p>द॒धि॒क्राव्ण्णा॑  पुनाति॒ हिर॑ण्य॒न्दख्षि॑णा ।<br>
प॒वित्रँ॒व्वै हिर॑ण्यम्पु॒नात्ये॒वैन᳚म् ।<br>
वि॒न्दते᳚ प्र॒जाम् ।</p>
<h4 id="टक-81">टीका</h4>
<p>2एतामिति । त्रिहविष्कामिष्टिम् । एतस्येत्युक्तं, कस्येत्याह - योलमिति । गतमन्यत् ॥</p>
<h3 id="मनतर-82">मन्त्रः</h3>
<p>[संयुक्तमन्त्रः  - वैँ᳚श्वान॒रन्द्वाद॑शकपाल॒न्निर्व॑पेत्पु॒त्रे जा॒ते यद॒ष्टाक॑पालो॒ भव॑ति गायत्रि॒यैवैन॑म्ब्रह्मवर्च॒सेन॑ पुनाति॒ यन्नव॑कपालस्त्रि॒वृतै॒वास्मि॒न्तेजो॑ दधाति॒ यद्दश॑कपालो वि॒राजै॒वास्मि॑न्न॒न्नाद्य॑न्दधाति॒ यदेका॑दशकपालस्त्रि॒ष्टुभै॒वास्मि॑न्निन्द्रि॒यन्द॑धाति॒ यद्द्वाद॑शकपालो॒ जग॑त्यै॒वास्मि॑न्प॒शून्द॑धाति॒ यस्मि॑ञ्जा॒त ए॒तामिष्टि॑न्नि॒र्वप॑ति पू॒तः (25)<br>
ए॒व ते॑ज॒स्व्य॑न्ना॒द इ॑न्द्रिया॒वी प॑शु॒मान्भ॑व॒ति]</p>
<p>वै॒श्वा॒न॒रन्द्वाद॑शकपाल॒न्निर्व॑पेत् ।<br>
पु॒त्रे जा॒ते यद॒ष्टाक॑पालो॒ भव॑ति।<br>
गा॒य॒त्रि॒यैवैन॑म्ब्रह्मवर्च॒सेन॑ पुनाति ।</p>
<h4 id="टक-82">टीका</h4>
<p>3पुत्रे जाते इति ॥ दशाहात्स्वयमपर्वण्येव । यदष्टाकपाल इत्यादि अवयुत्य द्वादशकपालेन स्तूयते ब्रह्मवर्चसेनेति । तद्धेतुत्वात्ताच्छब्द्यम् ।</p>
<h3 id="मनतर-83">मन्त्रः</h3>
<p>यन्नव॑कपालस्त्रि॒वृतै॒वास्मि॒न्तेजो॑ दधाति ।<br>
यद्दश॑कपालो वि॒राजै॒वास्मि॑न्न॒न्नाद्य॑न्दधाति ।</p>
<h4 id="टक-83">टीका</h4>
<p>त्रिवृतेति नवरतोत्रीयस्तोमस्त्रिवृत् । विराट् दशाक्षरा, अन्नं च ।</p>
<h3 id="मनतर-84">मन्त्रः</h3>
<p>यदेका॑दशकपालस्त्रि॒ष्टुभै॒वास्मि॑न्निन्द्रि॒यन्द॑धाति।</p>
<h4 id="टक-84">टीका</h4>
<p>त्रिष्टुभेति । तस्येन्द्रियहेतुत्वात्त्रिष्टुबिन्द्रिययोस्सहजातत्वात् ।</p>
<h3 id="मनतर-85">मन्त्रः</h3>
<p>यद्द्वाद॑शकपालो॒ जग॑त्यै॒वास्मि॑न्प॒शून्द॑धाति ।</p>
<h4 id="टक-85">टीका</h4>
<p>जगत्येति । तस्याः पशव्यत्वात् ।</p>
<h3 id="मनतर-86">मन्त्रः</h3>
<p>यस्मि॑ञ्जा॒त ए॒तामिष्टि॑न्नि॒र्वप॑ति ।<br>
पू॒त ए॒व ते॑ज॒स्वी, अ॒न्ना॒दः, इ॑न्द्रिया॒वी, प॑शु॒मान् भ॑व॒ति ।</p>
<h4 id="टक-86">टीका</h4>
<p>जातेष्ट्याः फलमाह - यस्मिन्निति । पूतत्वादिकं जातस्य पुत्रस्य फलमिति दर्शयति । तेन पूतत्वादिगुणो जाते भवत्विति सङ्कल्पः ॥</p>
<h3 id="मनतर-87">मन्त्रः</h3>
<p>[संयुक्तमन्त्रः  -  अव॒ वा ए॒ष सु॑व॒र्गाल्लो॒काच्छि॑द्यते॒ यो द॑र्‌शपूर्णमासया॒जी सन्न॑मावा॒स्या᳚व्वाँ पौर्णमा॒सीव्वाँ॑ऽतिपा॒दय॑ति सुव॒र्गाय॒ हि लो॒काय॑ दर्‌शपूर्णमा॒सावि॒ज्येते॑ वैश्वान॒रन्द्वाद॑शकपाल॒न्निर्व॑पेदमावा॒स्या᳚व्वाँ पौर्णमा॒सीव्वाँ॑ऽति॒पाद्य॑ सव्वँथ्स॒रो वा अ॒ग्निर्वै᳚श्वान॒रस्सँ॑व्वथ्स॒रमे॒व प्री॑णा॒त्यथो॑ सव्वँथ्स॒रमे॒वास्मा॒ उप॑दधाति सुव॒र्गस्य॑ लो॒कस्य॒ सम॑ष्ट्यै (26)  ]</p>
<p>अव॒ वा ए॒ष सु॑व॒र्गाल्लो॒काच्छि॑द्यते ।<br>
यो द॑र्‌शपूर्णमासया॒जी सन्न॑मावा॒स्या᳚व्वाँ पौर्णमा॒सीव्वाँ॑ऽतिपा॒दय॑ति ।</p>
<p>सुव॒र्गाय॒ हि लो॒काय॑ दर्‌शपूर्णमा॒सावि॒ज्येते॑ ।<br>
वै॒श्वा॒न॒रन्द्वाद॑शकपाल॒न्निर्व॑पेत् ।</p>
<p>अ॒मा॒वा॒स्याँ᳚व्वा  पौर्णमा॒सीव्वाँ॑ऽति॒पाद्य॑ ।</p>
<p>सँ॒व्व॒थ्स॒रो वा अ॒ग्निर्वै᳚श्वान॒रस्सँ॑व्वथ्स॒रमे॒व प्री॑णाति ।</p>
<h4 id="टक-87">टीका</h4>
<p>4अव वा एष इत्यादि ॥ गतम् । अत्र पाथिकृतवैश्वानरयोः समुदाय इत्येके, विकल्प इत्यन्ये ।</p>
<h3 id="मनतर-88">मन्त्रः</h3>
<p>अथो॑ सव्वँथ्स॒रमे॒वास्मा॒ उप॑दधाति ।</p>
<p>सु॒व॒र्गस्य॑ लो॒कस्य॑ सम॑ष्ट्यै ।</p>
<h4 id="टक-88">टीका</h4>
<p>अथो इति । अपि खल्वस्यसंवत्सरमेवास्मा उपदधाति उपस्थापयति । अवयविन उपस्थापने का नामावयवयोरतिपत्तिरिति ।
अथो अपि च देवेता एवान्वारभ्य स्वर्गं गच्छति, तत्कुतोस्य स्वर्गादपच्छित्तिरिति ॥</p>
<h3 id="मनतर-89">मन्त्रः</h3>
<p>[संयुक्तमन्त्रः  - अथो॑ दे॒वता॑ ए॒वान्वा॒रभ्य॑ सुव॒र्गल्लोँ॒कमे॑ति वीर॒हा वा ए॒ष दे॒वानाँ॒य्यो᳚ऽग्निमु॑द्वा॒सय॑ते॒ न वा ए॒तस्य॑ ब्राह्म॒णा ऋ॑ता॒यव॑ᳶ पु॒राऽन्न॑मख्षन्नाग्ने॒यम॒ष्टाक॑पाल॒न्निर्व॑पेद्वैश्वान॒रन्द्वाद॑शकपालम॒ग्निमु॑द्वासयि॒ष्यन् यद॒ष्टाक॑पालो॒ भव॑त्य॒ष्टाख्ष॑रा गाय॒त्री गा॑य॒त्रो᳚ऽग्निर्यावा॑ने॒वाग्निस्तस्मा॑ आति॒थ्यङ्क॑रो॒त्यथो॒ यथा॒ जनँ॑य्य॒ते॑ऽव॒सङ्क॒रोति॑ ता॒दृक् (27)  ए॒व तद्द्वाद॑शकपालो वैश्वान॒रो भ॑वति॒ द्वाद॑श॒ मासा᳚स्सव्वँथ्स॒रस्सँ॑व्वथ्स॒रᳵ खलु॒ वा अ॒ग्नेर्योनि॒स्स्वामे॒वैनँ॒य्योनि॑ङ्गमयत्या॒द्य॑म॒स्यान्न॑म्भवति]</p>
<p>अथो॑ दे॒वता॑ ए॒वान्वा॒रभ्य॑ सुव॒र्गल्लोँ॒कमे॑ति ।<br>
वी॒र॒हा  वा ए॒ष दे॒वानाँ॒य्यो᳚ऽग्निमु॑द्वा॒सय॑ते ।</p>
<p>न वा ए॒तस्य॑ ब्राह्म॒णा ऋ॑ता॒यव॑ᳶ पु॒राऽन्न॑मख्षन् ।<br>
आ॒ग्ने॒यम॒ष्टाक॑पाल॒न्निर्व॑पेत् ।</p>
<h4 id="टक-89">टीका</h4>
<p>5वीरहेत्यादि ॥ &lsquo;उद्वास्य पुनरा दधीत&rsquo; इत्यत्रेदमुच्यते । ऋतायवः ऋतं सत्यं यज्ञं वा आत्मन इच्छन्तः । अस्यान्नं नाक्षन् नादन् । &lsquo;लुङ्सनोर्घसॢ&rsquo;, &lsquo;मन्त्रे घसह्वर&rsquo; इति च्लेर्लुक्, भाषानिवृत्त्यर्थर्त्वान्मन्त्रग्रहणस्य ; &lsquo;घसिभसोर्हलि च&rsquo; इत्युपधालोपः, &lsquo;शासिवसिघसीनां च&rsquo; इति षत्वम् ।</p>
<h3 id="मनतर-90">मन्त्रः</h3>
<p>वै॒श्वा॒न॒रन्द्वाद॑शकपालम॒ग्निमु॑द्वासयि॒ष्यन् यद॒ष्टाक॑पालो॒ भव॑ति ।</p>
<h4 id="टक-90">टीका</h4>
<p>अग्निमुद्वासयिष्यन्नित्यादि । उद्वासनारम्भे अष्टाकपालनिर्वपणेन अष्टत्वान्वयाद्गायत्रत्वाच्च अग्निर्यावान् कश्चिदग्निर्नाम, तस्य सर्वस्य यत्र क्वापि गतस्यातिथ्यं करोति । तस्मादुद्वासनेनाग्नेरुत्क्षेप इति ।</p>
<h3 id="मनतर-91">मन्त्रः</h3>
<p>अ॒ष्टाख्ष॑रा गाय॒त्री  गा॑य॒त्रो᳚ऽग्निर्यावा॑ने॒वाग्निस्तस्मा॑ आति॒थ्यङ्क॑रोति ।<br>
अथो॒ यथा॒ जनँ॑य्य॒ते॑ऽव॒सङ्क॒रोति॑ ।</p>
<h4 id="टक-91">टीका</h4>
<p>अथो अपि च यथाजनं जनपदादिकं जनमेव वाभीष्टं यते गच्छते ।
अवसं पाथेयादि करोति ।</p>
<h3 id="मनतर-92">मन्त्रः</h3>
<p>ता॒दृगे॒व तद्द्वाद॑शकपालो वैश्वान॒रो भ॑वति ।</p>
<h4 id="टक-92">टीका</h4>
<p>तादृशमेतदुद्वासनारम्भे अष्टाकपालनिर्वपणम् ।</p>
<h3 id="मनतर-93">मन्त्रः</h3>
<p>द्वाद॑श॒ मासा᳚स्सव्वँथ्स॒रः।<br>
सँ॒व्व॒थ्स॒रᳵ खलु॑ वा अ॒ग्नेर्योनिः॑ ।<br>
स्वामे॒वैनँ॒य्योनि॑ङ्गमयत्या॒द्य॑म॒स्यान्न॑म्भवति ।</p>
<h4 id="टक-93">टीका</h4>
<p>अथ द्वादशकपालनिर्वपणेन द्वादशत्वान्वयात् द्वादशमासात्मकसंवत्सरयोनेः स्वायामेव योनौ प्रतिष्ठापनं कृतं भवति । ततश्च न कश्चिदुद्वासने दोष इति ॥</p>
<h3 id="मनतर-94">मन्त्रः</h3>
<p>[संयुक्तमन्त्रः  - वैश्वान॒रन्द्वाद॑शकपाल॒न्निर्व॑पेन्मारु॒तꣳ स॒प्तक॑पाल॒ङ्ग्राम॑काम आहव॒नीये॑ वैश्वान॒रमधि॑श्रयति॒ गार्‌ह॑पत्ये मारु॒तम्पा॑पवस्य॒सस्य॒ विधृ॑त्यै॒ द्वाद॑शकपालो वैश्वान॒रो भ॑वति॒ द्वाद॑श॒ मासा᳚स्सव्वँथ्स॒रस्सँ॑व्वथ्स॒रेणै॒वास्मै॑ सजा॒ताꣳश्च्या॑वयति मारु॒तो भ॑वति (28)  म॒रुतो॒ वै दे॒वानाँ॒व्विशो॑ देववि॒शेनै॒वास्मै॑ मनुष्यवि॒शमव॑रुन्धे स॒प्तक॑पालो भवति स॒प्तग॑णा॒ वै म॒रुतो॑ गण॒श ए॒वास्मै॑ सजा॒तानव॑रुन्धेऽनू॒च्यमा॑न॒ आसा॑दयति॒ विश॑मे॒वास्मा॒ अनु॑वर्त्मानङ्करोति ॥ (29)  ]</p>
<p>वै॒श्वा॒न॒रन्द्वाद॑शकपाल॒न्निर्व॑पेत् ।<br>
मा॒रु॒तꣳ स॒प्तक॑पालम् ।</p>
<h4 id="टक-94">टीका</h4>
<p>6आहवनीय इति ॥ उपसादनं च वैश्वानरस्यापरेणाहवनीयं एवमपरेण गार्हपत्यं सामर्थ्यात्क्षत्रियस्यैवम् । क्षत्रियवृत्तीनामपीच्छन्ति द्रोणादेरिव ।</p>
<h3 id="मनतर-95">मन्त्रः</h3>
<p>ग्राम॑काम आहव॒नीये॑ वैश्वान॒रमधि॑श्रयति ।<br>
गार्‌ह॑पत्ये मारु॒तम् पा॑पवस्य॒सस्य॒ विधृ॑त्यै ।</p>
<h4 id="टक-95">टीका</h4>
<p>पापवस्यसस्येति । वसीयः पापं पापवस्यसम् । राजदन्तादित्वात्परनिपातः, ईयस ईकारस्य छान्दसो लोपः, &lsquo;अनसन्तान्नपुंसकाच्छन्दसि&rsquo; इत्यच्समासान्तः । विधृत्यै विश्लेषाय ।</p>
<h3 id="मनतर-96">मन्त्रः</h3>
<p>द्वाद॑शकपालो वैश्वान॒रो भ॑वति ।<br>
द्वाद॑श॒ मासा᳚स्सव्वँथ्स॒रस्सँ॑व्वथ्स॒रेणै॒वास्मै॑ सजा॒ताꣳश्च्या॑वयति ।<br>
मा॒रु॒तो भ॑वति ।</p>
<h4 id="टक-96">टीका</h4>
<p>च्यावयति प्रह्वीभूतान् करोति ।</p>
<h3 id="मनतर-97">मन्त्रः</h3>
<p>म॒रुतो॒ वै दे॒वानाँ॒व्विशो॑ देववि॒शेनै॒वास्मै॑ म॒नु॒ष्य॒वि॒शमव॑रुन्धे ।<br>
स॒प्तक॑पालो भवति ।</p>
<h4 id="टक-97">टीका</h4>
<p>देवविशेनेति । &lsquo;अच्&rsquo; इति योगविभागादच्समासान्तः ।</p>
<h3 id="मनतर-98">मन्त्रः</h3>
<p>स॒प्तग॑णा॒ वै म॒रुतो॑ गण॒श ए॒वास्मै॑ सजा॒तानव॑रुन्धे ।</p>
<h4 id="टक-98">टीका</h4>
<p>गणश इति । &lsquo;बहुगण&rsquo; इति सङ्ख्यात्वात्, &lsquo;सङ्ख्यैकवचनाच्च&rsquo; इति शस् ।</p>
<h3 id="मनतर-99">मन्त्रः</h3>
<p>अ॒नू॒च्यमा॑न॒  आसा॑दयति ।</p>
<h4 id="टक-99">टीका</h4>
<p>अनूच्यमान इति । सामिधेनीसमूहेनूच्यमाने मारुतस्यासादनकाले प्रत्यञ्चं वैश्वानरमासादयति ।</p>
<h3 id="मनतर-100">मन्त्रः</h3>
<p>विश॑मे॒वास्मा॒ अनु॑वर्त्मानङ्करोति ॥</p>
<h4 id="टक-100">टीका</h4>
<p>अनुवर्त्मानमिति । या वर्त्मन्यागत्यानुवर्त्मा[वर्त]नं करोति सानुवर्त्मा । देवविशां सम्बन्धिनो मारुतस्यासादने पाश्चात्यतया मनुष्यविशोप्यनुवर्त्मानो भवन्तीति ॥</p>
<p>इति द्वितीये द्वितीये पञ्चमोनुवाकः ॥</p>
<h2 id="अनवक-६">अनुवाकः ६</h2>
<p>विश्वेदेवा ऋषयः</p>
<ul>
<li>१.सङ्ग्राममुपप्रयास्यतः पुरोडाशः</li>
<li>२. सङ्ग्रामभूमिं प्राप्तस्य पुरोडाशः</li>
<li>३. विद्विषतोरन्नं जग्धवतः पुरोडाशः</li>
<li>४. शपथं कृत्वा द्रुह्यतः पुरोडाशः</li>
<li>५. अविं प्रतिगृण्हानस्य पुरोडाशः</li>
<li>६. उभयतोदन्तं प्रतिगृण्हानस्य  पुरोडाशः</li>
<li>७. याचयितुं प्रयास्यतः पुरोडाशः</li>
<li>८-९. याचयित्वा प्रत्यागच्छतः पुरोडाशः</li>
</ul>
<h3 id="मनतर-101">मन्त्रः</h3>
<p>[संयुक्तमन्त्रः  -आ॒दि॒त्यञ्च॒रुन्निर्व॑पेथ्सङ्ग्रा॒ममु॑पप्रया॒स्यन्नि॒यव्वाँ अदि॑तिर॒स्यामे॒व पूर्वे॒ प्रति॑तिष्ठन्ति]</p>
<p>आ॒दि॒त्यञ्च॒रुन्निर्व॑पेत्  ।</p>
<p>सङ्ग्रा॒ममु॑पप्रया॒स्यन्नि॒यव्वाँ अदि॑तिर॒स्यामे॒व पूर्वे॒ प्रति॑तिष्ठन्ति ।</p>
<h4 id="टक-101">टीका</h4>
<p>1आदित्यं चरुमित्यादि ॥ गतम् । संग्रामजयेनास्यां प्रतितिष्ठति ॥</p>
<h3 id="मनतर-102">मन्त्रः</h3>
<p>[संयुक्तमन्त्रः  - वैश्वान॒रन्द्वाद॑शकपाल॒न्निर्व॑पेदा॒यतन॑ङ्ग॒त्वा सँ॑व्वथ्स॒रो वा अ॒ग्निर्वै᳚श्वान॒रस्सँ॑व्वथ्स॒रᳵ खलु॒ वै दे॒वाना॑मा॒यत॑नमे॒तस्मा॒द्वा आ॒यत॑नाद्दे॒वा असु॑रानजय॒न्॒यद्वै᳚श्वान॒रन्द्वाद॑शकपालन्नि॒र्वप॑ति दे॒वाना॑मे॒वायत॑ने यतते॒ जय॑ति॒ तꣳ स॑ङ्ग्रा॒मम्]</p>
<p>वै॒श्वा॒न॒रन्द्वाद॑शकपाल॒न्निर्व॑पेदा॒यतन॑ङ्ग॒त्वा ।</p>
<p>सँ॒व्व॒थ्स॒रो वा अ॒ग्निर्वै᳚श्वान॒रः  ।<br>
सँ॒व्व॒थ्स॒रᳵ खलु॑ वै दे॒वाना॑मा॒यत॑नम् ।<br>
ए॒तस्मा॒द्वा आ॒यत॑नाद्दे॒वा असु॑रानजयन् ।</p>
<p>यद्वै᳚श्वान॒रन्द्वाद॑शकपालन्नि॒र्वप॑ति ।<br>
दे॒वाना॑मे॒वायत॑ने यतते।<br>
जय॑ति॒ तꣳ स॑ङ्ग्रा॒मम् ।</p>
<h4 id="टक-102">टीका</h4>
<p>2आयतनमिति ॥ संग्रामायतनं गत्वा संग्रामजयार्थी तत्र यजेत । यद्वा - आ समन्ताद्यतनमायतनं सन्नाहगतं प्राप्य वैश्वानरं निर्वपेत् । देवानामेव सन्नाहे वर्तते इति सङ्ग्रामम् [&hellip;मं जयति] । केचिदाहुः व्यायामस्थानमायतनमिति ॥</p>
<h3 id="मनतर-103">मन्त्रः</h3>
<p>[संयुक्तमन्त्रः  - ए॒तस्मि॒न्वा ए॒तौ मृ॑जाते (30)  यो वि॑द्विषा॒णयो॒रन्न॒मत्ति॑ वैश्वान॒रन्द्वाद॑शकपाल॒न्निर्व॑पेद्विद्विषा॒णयो॒रन्न॑ञ्ज॒ग्ध्वा सँ॑व्वथ्स॒रो वा अ॒ग्निर्वै᳚श्वान॒रस्सँ॑व्वथ्स॒रस्व॑दितमे॒वात्ति॒ नास्मि॑न्मृजाते ]</p>
<p>ए॒तस्मि॒न्वा ए॒तौ मृ॑जाते ।</p>
<h4 id="टक-103">टीका</h4>
<p>3एतस्मिन्वा इत्यादि ॥ मृजाते पापमात्मीयं शोधयतः ।</p>
<h3 id="मनतर-104">मन्त्रः</h3>
<p>यो वि॑द्विषा॒णयो॒रन्न॒मत्ति॑ ।</p>
<h4 id="टक-104">टीका</h4>
<p>विविधं परस्परं विद्विषन्तौ आभिचारादिघोरानर्थप्रवृत्तौ विद्विषाणौ, तयोरितरस्यान्नं योत्ति तस्मिन्नात्मीयं पापं विद्विषाणौ मृजाते । उभयोरन्यतरमिति केचित् ।</p>
<h3 id="मनतर-105">मन्त्रः</h3>
<p>वै॒श्वा॒न॒रन्द्वाद॑शकपाल॒न्निर्व॑पेत् ।<br>
वि॒द्वि॒षा॒णयो॒रन्न॑ञ्ज॒ग्ध्वा ।</p>
<p>सँ॒व्व॒थ्स॒रो वा अ॒ग्निर्वै᳚श्वान॒रः ।<br>
सँ॒व्व॒थ्स॒रस्व॑दितमे॒वात्ति॒ नास्मि॑न्मृजाते ।</p>
<h4 id="टक-105">टीका</h4>
<p>संवत्सरस्वदितमिति । संवत्सरेण निर्दोषीकृतमन्नमिति । तस्मान्नास्मिन् पापं मृजाते । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । मृजेर्व्यत्ययेनात्मनेपदम् ॥</p>
<h3 id="मनतर-106">मन्त्रः</h3>
<p>[संयुक्तमन्त्रः  - सव्वँथ्स॒राय॒ वा ए॒तौ सम॑माते॒ यौ स॑म॒माते॒ तयो॒र्यᳶ पूर्वो॑ऽभि॒द्रुह्य॑ति॒ तव्वँरु॑णो गृह्णाति वैश्वान॒रन्द्वाद॑शकपाल॒न्निर्व॑पेथ्सममा॒नयो॒ᳶ पूर्वो॑ऽभि॒द्रुह्य॑ सव्वँथ्स॒रो वा अ॒ग्निर्वै᳚श्वान॒रस्सँ॑व्वथ्स॒रमे॒वाप्त्वा नि॑र्वरु॒णम् (31)  प॒रस्ता॑द॒भिद्रु॑ह्यति॒ नैनँ॒व्वरु॑णो गृह्णाति]</p>
<p>सँ॒व्व॒थ्स॒राय॒ वा ए॒तौ सम॑माते ।</p>
<h4 id="टक-106">टीका</h4>
<p>4संवत्सराय वा इत्यादि ॥ यौ सममाते एकस्मिन् कार्ये शपथं कुर्वते अस्मिन्विषये अन्योन्यमावाभ्यां न द्रोग्धव्यमिति । एतौ खलु संवत्सराय सममाते संवत्सरार्थं संवत्सरमेव साक्षिणं कृत्वा । यद्वा - संवत्सरसमाप्तेः प्रागनभिद्रोहाय सममाते ।</p>
<h3 id="मनतर-107">मन्त्रः</h3>
<p>यौ स॑म॒माते॒ तयो॒र्यᳶ पूर्वो॑ऽभि॒द्रुह्य॑ति ।<br>
तव्वँरु॑णो गृह्णाति ।</p>
<h4 id="टक-107">टीका</h4>
<p>तस्मात् तयोर्मध्ये यः पूर्वोभिद्रुह्यति प्रथमं संवत्सरादर्वाक् समयं भिनत्ति तं वरुणो गृह्णाति, ।</p>
<h3 id="मनतर-108">मन्त्रः</h3>
<p>वै॒श्वा॒न॒रन्द्वाद॑शकपाल॒न्निर्व॑पेत् ।<br>
स॒म॒मा॒नयो॒ᳶ पूर्वो॑ऽभि॒द्रुह्य॑ ।</p>
<h4 id="टक-108">टीका</h4>
<p>तस्मात्सममानयोः पूर्वोभिद्रुह्यः वैश्वानरं द्वादशकपालं निर्वपेत् इति ।</p>
<h3 id="मनतर-109">मन्त्रः</h3>
<p>सँ॒व्व॒थ्स॒रो वा अ॒ग्निर्वै᳚श्वान॒रः ।<br>
सँ॒व्व॒थ्स॒रमे॒वाप्त्वा नि॑र्वरु॒णम् प॒रस्ता॑द॒भिद्रु॑ह्यति ।</p>
<h4 id="टक-109">टीका</h4>
<p>ततो यागबलेन संवत्सरमेवाप्त्वा आप्तं कृत्वा समाप्य वा परस्तादेवाभिद्रुह्यति । अन्येनाभिद्रुघे पश्चादेव वा संवत्सरस्याभिद्रोहः कृतो भवति ।</p>
<h3 id="मनतर-110">मन्त्रः</h3>
<p>नैनँ॒व्वरु॑णो गृह्णाति ।</p>
<h4 id="टक-110">टीका</h4>
<p>निर्वरुणं वरुणग्रहणरहितं, तदेवाह - नैनं वरुणो गृह्णातीति । अमतिरत्र सत्यापने वर्तते । यथा - सोब्रवीदृतममीष्व&rsquo; इति । अमगत्यादिषु, &lsquo;बहुलं छन्दसि&rsquo; इति शपो लुक् ॥</p>
<h3 id="मनतर-111">मन्त्रः</h3>
<p>[संयुक्तमन्त्रः  - आव्यँ॑व्वा ए॒ष प्रति॑गृह्णाति॒ योऽवि॑म्प्रतिगृ॒ह्णाति॑ वैश्वान॒रन्द्वाद॑शकपाल॒न्निर्व॑पे॒दवि॑म्प्रति॒गृह्य॑ सव्वँथ्स॒रो वा अ॒ग्निर्वै᳚श्वान॒रस्सँ॑व्वथ्स॒रस्व॑दितामे॒व प्रति॑गृह्णाति॒ नाव्य॑म्प्रति॑गृह्णात्या॒त्मनो॒ वा ए॒ष मात्रा॑माप्नोति॒ य उ॑भ॒याद॑त्प्रतिगृ॒ह्णाति  ]</p>
<p>आ॒व्यँ॑व्वा ए॒ष प्रति॑गृह्णाति ।</p>
<p>योऽवि॑म्प्रतिगृ॒ह्णाति॑ ।</p>
<p>वै॒श्वा॒न॒रन्द्वाद॑शकपाल॒न्निर्व॑पेत् ।</p>
<p>अवि॑म्प्रति॒गृह्य॑ ।</p>
<h4 id="टक-111">टीका</h4>
<p>5आव्यमिति ॥ अवत्यस्मादिति आव्यं पापं रोगविशेषो वा । अवतेः &lsquo;ऋहलोर्ण्यत्&rsquo; । शेफरोगं केचिदाहुः । तदेव खल्वयं प्रतिगृह्णाति योविं प्रतिगृह्णाति ।</p>
<h3 id="मनतर-112">मन्त्रः</h3>
<p>सँ॒व्व॒थ्स॒रो वा अ॒ग्निर्वै᳚श्वान॒रः ।</p>
<p>सँ॒व्व॒थ्स॒रस्व॑दितामे॒व प्रति॑गृह्णाति।</p>
<p>ना॒व्य॑म्प्रति॑गृह्णाति ।</p>
<h4 id="टक-112">टीका</h4>
<p>संवत्सरस्वदितामिति । संवत्सरेण निर्दोषीकृतामेवाविं प्रतिगृह्णाति । ततो नाव्यं प्रतिगृह्णातीति ॥</p>
<h3 id="मनतर-113">मन्त्रः</h3>
<p>[संयुक्तमन्त्रः  - आ॒त्मनो॒ वा ए॒ष मात्रा॑माप्नोति॒ य उ॑भ॒याद॑त्प्रतिगृ॒ह्णाति  अश्वँ॑व्वा॒ पुरु॑षव्वाँ वैश्वान॒रन्द्वाद॑शकपाल॒न्निर्व॑पेदुभ॒याद॑त् (32)  प्र॒ति॒गृह्य॑ सव्वँथ्स॒रो वा अ॒ग्निर्वै᳚श्वान॒रस्सँ॑व्वथ्स॒रस्व॑दितमे॒व प्रति॑गृह्णाति॒ नात्मनो॒ मात्रा॑माप्नोति ]</p>
<p>आ॒त्मनो॒ वा ए॒ष मात्रा॑माप्नोति ।<br>
य उ॑भ॒याद॑त्प्रतिगृ॒ह्णाति॑ ।</p>
<p>अश्वँ॑व्वा॒ पुरु॑षव्वाँ वैश्वान॒रन्द्वाद॑शकपाल॒न्निर्व॑पेत् ।<br>
उभ॒याद॑त् प्र॒ति॒गृह्य॑ ।</p>
<p>सँ॒व्व॒थ्स॒रो वा अ॒ग्निर्वै᳚श्वान॒रस्सँ॑व्वथ्स॒रस्व॑दितमे॒व प्रति॑गृह्णाति ।<br>
नात्मनो॒ मात्रा॑माप्नोति ।</p>
<h4 id="टक-113">टीका</h4>
<p>6आत्मन इत्यादि ॥ अश्वादिकमुभयादत् उभयोर्भागयोर्दन्तवत् । प्रतिगृह्णन् आत्मन एष मात्रां प्रतिगृह्णाति । मीयतेनयेति मात्रा । तस्या हि प्रतिग्रहे प्रतिग्राह्यत्वे क्षिप्तः स्यादात्मा । यद्वा - अत्मनो मात्राल्पता आयुस्समाप्तिः ; तां प्रतिगृह्णाति म्रियते इत्यर्थः । यद्वा - आत्मनो मात्रामेकदेशं प्रतिगृह्णाति एकदेशस्य प्रतिग्राह्यत्वेन क्षेपः । &lsquo;छन्दसि च&rsquo; इति दन्तस्य दतृभावः, वस्तुत्वेन विवक्षितत्वान्नपुंसकत्वम्, &lsquo;अन्येषामपि दृश्यते&rsquo; इति दीर्घत्वम् ॥</p>
<h3 id="मनतर-114">मन्त्रः</h3>
<p>[संयुक्तमन्त्रः - वैश्वान॒रन्द्वाद॑शकपाल॒न्निर्व॑पेथ्स॒निमे॒ष्यन्थ्सँ॑व्वथ्स॒रो वा अ॒ग्निर्वै᳚श्वान॒रो य॒दा खलु॒ वै सँ॑व्वथ्स॒रञ्ज॒नता॑या॒ञ्चर॒त्यथ॒ स ध॑ना॒र्घो भ॑वति॒ यद्वै᳚श्वान॒रन्द्वाद॑शकपालन्नि॒र्वप॑ति सव्वँथ्स॒रसा॑तामे॒व स॒निम॒भि प्रच्य॑वते॒ दान॑कामा अस्मै प्र॒जा भ॑वन्ति ]</p>
<p>वै॒श्वा॒न॒रन्द्वाद॑शकपाल॒न्निर्व॑पेत्,  स॒निमे॒ष्यन् ।</p>
<p>सँ॒व्व॒थ्स॒रो वा अ॒ग्निर्वै᳚श्वान॒रः ।</p>
<h4 id="टक-114">टीका</h4>
<p>7सनिमेष्यन्निति ॥ याच्ञालब्धं धनं सनिः, तदर्थमेष्यन् वैश्वानरं निर्वपेदिति ।</p>
<h3 id="मनतर-115">मन्त्रः</h3>
<p>य॒दा खलु॒ वै सँ॑व्वथ्स॒रञ्ज॒नता॑या॒ञ्चर॑ति ।</p>
<p>अथ॒ स ध॑ना॒र्घो भ॑वति।<br>
यद्वै᳚श्वान॒रन्द्वाद॑शकपालन्नि॒र्वप॑ति ।</p>
<h4 id="टक-115">टीका</h4>
<p>यदेत्यादि । संवत्सरं जनतायां जनसमूहे दातृपार्श्वे चरन् धनार्घो भवति धनेन पूजितो महाधनो भवति । अर्घ पूजायाम्, कर्मणि घञ्, थाथादिनोत्तरपदान्तोदात्तत्वम् ।</p>
<h3 id="मनतर-116">मन्त्रः</h3>
<p>सँ॒व्व॒थ्स॒रसा॑तामे॒व स॒निम॒भि प्रच्य॑वते ।</p>
<h4 id="टक-116">टीका</h4>
<p>संवत्सरसातां संवत्सरेण दत्तां सनिमभिप्रच्यवते प्रगच्छति प्राप्तं चेष्टते ।</p>
<h3 id="मनतर-117">मन्त्रः</h3>
<p>दान॑कामा अस्मै प्र॒जा भ॑वन्ति।</p>
<h4 id="टक-117">टीका</h4>
<p>ततश्च सर्वाः प्रजाः अस्मै दानकामा भवन्ति ॥</p>
<h3 id="मनतर-118">मन्त्रः</h3>
<p>[संयुक्तमन्त्रः  - यो वै सँ॑व्वथ्स॒रम् (33)  प्र॒युज्य॒ न वि॑मु॒ञ्चत्य॑प्रतिष्ठा॒नो वै स भ॑वत्ये॒तमे॒व वै᳚श्वान॒रम्पुन॑रा॒गत्य॒ निर्व॑पे॒द्यमे॒व प्र॑यु॒ङ्क्ते तम्भा॑ग॒धेये॑न॒ विमु॑ञ्चति॒ प्रति॑ष्ठित्यै॒ यया॒ रज्ज्वो᳚त्त॒माङ्गामा॒जेत्ताम्भ्रातृ॑व्याय॒ प्रहि॑णुया॒न्निर्‌ऋ॑तिमे॒वास्मै॒ प्रहि॑णोति ॥ (34)  ]</p>
<p>यो वै सँ॑व्वथ्स॒रम् प्र॒युज्य॒ न वि॑मु॒ञ्चति ।<br>
अ॒प्र॒ति॒ष्ठा॒नो  वै स भ॑वति ।</p>
<h4 id="टक-118">टीका</h4>
<p>8यो वा इत्यादि ॥ सन्यर्थं संवत्सरयागेन प्रयुज्य न विमुञ्चति अप्रतिष्ठानो भवति प्रतिष्ठानशक्तिरहितस्स्यात् ।</p>
<h3 id="मनतर-119">मन्त्रः</h3>
<p>ए॒तमे॒व वै᳚श्वान॒रम्पुन॑रा॒गत्य॒ निर्व॑पेत् ।</p>
<h4 id="टक-119">टीका</h4>
<p>सनिं लब्ध्वा आगत्यैनं वैश्वानरं पुनर्निर्वपेत् । अत्र कपालोपदेशाभावान्न कर्मभेदः ; अधिकारभेद एवायम् ।</p>
<h3 id="मनतर-120">मन्त्रः</h3>
<p>यमे॒व प्र॑यु॒ङ्क्ते तम्भा॑ग॒धेये॑न॒ विमु॑ञ्चति॒ प्रति॑ष्ठित्यै ।</p>
<h4 id="टक-120">टीका</h4>
<p>संवत्सरं प्रयुङ्क्ते, तं भागधेयेन विमुञ्चति तच्चास्य प्रतिष्ठित्यै भवति ।</p>
<h3 id="मनतर-121">मन्त्रः</h3>
<p>यया॒ रज्ज्वो᳚त्त॒माङ्गामा॒जेत् ।<br>
ताम्भ्रातृ॑व्याय॒ प्रहि॑णुयात्  ।<br>
निर्‌ऋ॑तिमे॒वास्मै॒ प्रहि॑णोति ॥</p>
<h4 id="टक-121">टीका</h4>
<p>तत्रागमनकाले यया रज्ज्वा उत्तमां गां सर्वासां काल्यमानानां गवां पृष्ठतो गच्छन्तीं सनिलब्धामाजेद्गमयेत्, तां भ्रातृव्याय प्रहिणुयात् भ्रातृव्यमध्यमगोष्ठे [व्यगोष्ठमध्ये] न्यस्यति [स्येत्] भ्रातृव्यगवीं वाभिदध्यात् [वा बध्नीयात्] निरृतिं लक्ष्मीमेव भ्रातृव्याय प्रहिणोति प्रेरयति ॥</p>
<p>इति द्वितीये द्वितीये षष्ठोनुवाकः ॥</p>
<h2 id="अनवक-७">अनुवाकः ७</h2>
<ul>
<li>१-२. पशुकामस्य चरुः</li>
<li>३. पशुकामस्य पुरोडाशः</li>
<li>४. ब्रह्मवर्चसकामस्य पुरोडाशः</li>
<li>५. अन्नकामस्य पुरोडाशः</li>
<li>६. भूतिकामस्य पुरोडाशः</li>
<li>७. पाप्मना गृहीतस्य पुरोडाशः</li>
<li>८. परैः पीडितस्य पुरोडाशः</li>
<li>९. बद्धस्य परियत्तस्य वा पुरोडाशः</li>
<li>१०. महायज्ञेच्छोः पुरोडाशः</li>
</ul>
<h3 id="मनतर-122">मन्त्रः</h3>
<p>[संयुक्तमन्त्रः - ऐ॒न्द्रञ्च॒रुन्निर्व॑पेत्प॒शुका॑म ऐ॒न्द्रा वै प॒शव॒ इन्द्र॑मे॒व स्वेन॑ भाग॒धेये॒नोप॑धावति॒ स ए॒वास्मै॑ प॒शून्प्रय॑च्छति पशु॒माने॒व भ॑वति च॒रुर्भ॑वति॒ स्वादे॒वास्मै॒ योनेः᳚ प॒शून्प्रज॑नय॒ति]</p>
<p>ऐ॒न्द्रञ्च॒रुन्निर्व॑पेत्प॒शुका॑मः ।<br>
ऐ॒न्द्रा वै प॒शव॒ इन्द्र॑मे॒व स्वेन॑ भाग॒धेये॒नोप॑धावति ।<br>
स ए॒वास्मै॑ प॒शून्प्रय॑च्छति।</p>
<h4 id="टक-122">टीका</h4>
<p>1ऐन्द्रं चरुमित्यादि ॥ गतम् ।</p>
<h3 id="मनतर-123">मन्त्रः</h3>
<p>पशु॒माने॒व भ॑वति ।</p>
<h4 id="टक-123">टीका</h4>
<p>पशुमानिति । &lsquo;ह्रस्वनुड्भ्यां मतुप्&rsquo; इति मतुप उदात्तत्वम् ।</p>
<h3 id="मनतर-124">मन्त्रः</h3>
<p>च॒रुर्भ॑वति ।<br>
स्वादे॒वास्मै॒ योनेः᳚ प॒शून्प्रज॑नयति ।</p>
<h4 id="टक-124">टीका</h4>
<p>स्वादेवेति । यस्मादेव कारणादिन्द्रात्पशून्प्रजनयति ॥</p>
<h3 id="मनतर-125">मन्त्रः</h3>
<p>[संयुक्तमन्त्रः - इन्द्रा॑येन्द्रि॒याव॑ते पुरो॒डाश॒मेका॑दशकपाल॒न्निर्व॑पेत्प॒शुका॑म इन्द्रि॒यव्वैँ प॒शव॒ इन्द्र॑मे॒वेन्द्रि॒याव॑न्त॒ꣵ॒ स्वेन॑ भाग॒धेये॒नोप॑ धावति॒ सः (35)  ए॒वास्मा॑ इन्द्रि॒यम्प॒शून्प्रय॑च्छति पशु॒माने॒व भ॑व॒ति ]</p>
<p>इन्द्रा॑येन्द्रि॒याव॑ते पुरो॒डाश॒मेका॑दशकपाल॒न्निर्व॑पेत्प॒शुका॑मः ।<br>
इ॒न्द्रि॒यँव्वै प॒शवः॑।</p>
<p>इन्द्र॑मे॒वेन्द्रि॒याव॑न्त॒ꣵ॒ स्वेन॑ भाग॒धेये॒नोप॑ धावति ।</p>
<p>स  ए॒वास्मा॑ इन्द्रि॒यम्प॒शून्प्रय॑च्छति ।</p>
<p>प॒शु॒माने॒व भ॑वति।</p>
<h4 id="टक-125">टीका</h4>
<p>2इन्द्रियावत इति ॥ &lsquo;मन्त्रे सोमाश्व इति दीर्घत्वम् ॥</p>
<h3 id="मनतर-126">मन्त्रः</h3>
<p>[संयुक्तमन्त्रः - इन्द्रा॑य घ॒र्मव॑ते पुरो॒डाश॒मेका॑दशकपाल॒न्निर्व॑पेद्ब्रह्मवर्च॒सका॑मो ब्रह्मवर्च॒सव्वैँ घ॒र्म इन्द्र॑मे॒व घ॒र्मव॑न्त॒ꣵ॒ स्वेन॑ भाग॒धेये॒नोप॑धावति॒ स ए॒वास्मि॑न्ब्रह्मवर्च॒सन्द॑धाति ब्रह्मवर्च॒स्ये॑व भ॑व॒ति ]</p>
<p>इन्द्रा॑य घ॒र्मव॑ते पुरो॒डाश॒मेका॑दशकपाल॒न्निर्व॑पेद्ब्रह्मवर्च॒सका॑मः ।<br>
ब्र॒ह्म॒व॒र्च॒सँव्वै घ॒र्मः ।</p>
<p>इन्द्र॑मे॒व घ॒र्मव॑न्त॒ꣵ॒ स्वेन॑ भाग॒धेये॒नोप॑धावति ।<br>
स ए॒वास्मि॑न्ब्रह्मवर्च॒सन्द॑धाति ।<br>
ब्र॒ह्म॒व॒र्च॒स्ये॑व भ॑वति ।</p>
<h4 id="टक-126">टीका</h4>
<p>3घर्मः प्रतापः ॥</p>
<h3 id="मनतर-127">मन्त्रः</h3>
<p>[संयुक्तमन्त्रः  -  इन्द्रा॑या॒र्कव॑ते पुरो॒डाश॒मेका॑दशकपाल॒न्निर्व॑पे॒दन्न॑कामो॒ऽर्को वै दे॒वाना॒मन्न॒मिन्द्र॑मे॒वार्कव॑न्त॒ꣵ॒ स्वेन॑ भाग॒धेये॑न (36)<br>
उप॑धावति॒ स ए॒वास्मा॒ अन्न॒म्प्रय॑च्छत्यन्ना॒द ए॒व भ॑व॒ति ]</p>
<p>इन्द्रा॑या॒र्कव॑ते पुरो॒डाश॒मेका॑दशकपाल॒न्निर्व॑पेत् ।<br>
अन्न॑कामो॒ऽर्को वै दे॒वाना॒मन्न᳚म् ।<br>
इन्द्र॑मे॒वार्कव॑न्त॒ꣵ॒ स्वेन॑ भाग॒धेये॑नोप॑धावति।<br>
स ए॒वास्मा॒ अन्न॒म्प्रय॑च्छति ।<br>
अ॒न्ना॒द ए॒व भ॑वति ।</p>
<h4 id="टक-127">टीका</h4>
<p>4अर्कोन्नं ; अर्चनीयत्वात् । अर्चतेः कर्मणि घञ्, कुत्वम् । अर्क स्तुतौ, इत्यस्मात्[द्वा] ॥</p>
<h3 id="मनतर-128">मन्त्रः</h3>
<p>[संयुक्तमन्त्रः  - इन्द्रा॑य घ॒र्मव॑ते पुरो॒डाश॒मेका॑दशकपाल॒न्निर्व॑पे॒दिन्द्रा॑येन्द्रि॒याव॑त॒ इन्द्रा॑या॒र्कव॑ते॒ भूति॑कामो॒ यदिन्द्रा॑य घ॒र्मव॑ते नि॒र्वप॑ति॒ शिर॑ ए॒वास्य॒ तेन॑ करोति॒ यदिन्द्रा॑येन्द्रि॒याव॑त आ॒त्मान॑मे॒वास्य॒ तेन॑ करोति॒ यदिन्द्रा॑या॒र्कव॑ते भू॒त ए॒वान्नाद्ये॒ प्रति॑तिष्ठति॒ भव॑त्ये॒व]</p>
<p>इन्द्रा॑य घ॒र्मव॑ते पुरो॒डाश॒मेका॑दशकपाल॒न्निर्व॑पेत् ।<br>
इन्द्रा॑येन्द्रि॒याव॑त॒ इन्द्रा॑या॒र्कव॑ते॒ भूति॑कामः ।<br>
यदिन्द्रा॑य घ॒र्मव॑ते नि॒र्वप॑ति ।<br>
शिर॑ ए॒वास्य॒ तेन॑ करोति ।</p>
<h4 id="टक-128">टीका</h4>
<p>5त्रिहविष्का भूतिकामेष्टिः । शिर इति । शिरस्स्थानीयत्वात् घर्मस्य, &lsquo;घर्मश्शिरः&rsquo; इति च दर्शनात् । उच्छ्रितशिरस्को भवतीत्यर्थः ।</p>
<h3 id="मनतर-129">मन्त्रः</h3>
<p>यदिन्द्रा॑येन्द्रि॒याव॑त आ॒त्मान॑मे॒वास्य॒ तेन॑ करोति ।</p>
<h4 id="टक-129">टीका</h4>
<p>आत्मानमिति । आत्मवत्तां बलवत्तामस्य करोति । भूत इति भूतिं गत्वा अन्नाद्ये प्रतिष्ठितो भवति ।</p>
<h3 id="मनतर-130">मन्त्रः</h3>
<p>यदिन्द्रा॑या॒र्कव॑ते भू॒त ए॒वान्नाद्ये॒ प्रति॑तिष्ठति॒ भव॑त्ये॒व ।</p>
<h4 id="टक-130">टीका</h4>
<p>भवत्येवेति । एवं भूष्णुतां प्रतापा तिशयं प्राप्नोतु [प्नोति] ॥</p>
<h3 id="मनतर-131">मन्त्रः</h3>
<p>[संयुक्तमन्त्रः  - इन्द्रा॑य (37)  अ॒ꣳ॒हो॒मुचे॑ पुरो॒डाश॒मेका॑दशकपाल॒न्निर्व॑पे॒द्यᳶ पा॒प्मना॑ गृही॒तस्स्यात्पा॒प्मा वा अꣳह॒ इन्द्र॑मे॒वाꣳहो॒मुच॒ꣵ॒ स्वेन॑ भाग॒धेये॒नोप॑धावति॒ स ए॒वैन॑म्पा॒प्मनोऽꣳह॑सो मुञ्चति ]</p>
<p>इन्द्रा॑याꣳहो॒मुचे॑ पुरो॒डाश॒मेका॑दशकपाल॒न्निर्व॑पेत् ।</p>
<p>यᳶ पा॒प्मना॑ गृही॒तस्स्यात् ।<br>
पा॒प्मा वा अꣳहः॑ ।<br>
इन्द्र॑मे॒वाꣳहो॒मुच॒ꣵ॒ स्वेन॑ भाग॒धेये॒नोप॑धावति ।<br>
स ए॒वैन॑म्पा॒प्मनोऽꣳह॑सो मुञ्चति ।</p>
<h4 id="टक-131">टीका</h4>
<p>6अंहोमुचे अंहसां पापानां मोचयित्रे ॥</p>
<h3 id="मनतर-132">मन्त्रः</h3>
<p>[संयुक्तमन्त्रः  - इन्द्रा॑य वैमृ॒धाय॑ पुरो॒डाश॒मेका॑दशकपाल॒न्निर्व॑पे॒द्यम्मृधो॒ऽभि प्र॒वेपे॑रन्रा॒ष्ट्राणि॑ वा॒ऽभिस॑मि॒युरिन्द्र॑मे॒व वै॑मृ॒धꣵ स्वेन॑ भाग॒धेये॒नोप॑धावति]</p>
<p>इन्द्रा॑य वैमृ॒धाय॑ पुरो॒डाश॒मेका॑दशकपाल॒न्निर्व॑पेत् ।<br>
यम्मृधो॒ऽभि प्र॒वेपे॑रन् ।<br>
रा॒ष्ट्राणि॑ वा॒ऽभिस॑मि॒युः ।<br>
इन्द्र॑मे॒व वै॑मृ॒धꣵ स्वेन॑ भाग॒धेये॒नोप॑धावति ।</p>
<h4 id="टक-132">टीका</h4>
<p>7वैमृधायेति ॥ विविधानां संग्रामाणां जनयितृत्वेन सम्बन्धी वैमृधः । यमिति ; यं संग्रामाभिमुख्येन प्रकर्षेण वेपेरन् परान् कम्पयेयुः । राष्ट्राणि नानादेशवासिनो वा जना यमभिसमीयुः आभिमुख्येन संहत्योपद्रवन्ति, यं योद्धारो भूत्वा शत्रवोभिप्रवेपेरन् यं बद्ध्वा नेतुं सर्वजनपदवासिनोभिसमीयुः परिगच्छेयुः ॥</p>
<h3 id="मनतर-133">मन्त्रः</h3>
<p>[संयुक्तमन्त्रः  - स ए॒वास्मा॒न्मृधः॑ (38) अप॑ह॒न्तीन्द्रा॑य त्रा॒त्रे पु॑रो॒डाश॒मेका॑दशकपाल॒न्निर्व॑पेद्ब॒द्धो वा॒ परि॑यत्तो॒ वेन्द्र॑मे॒व त्रा॒तार॒ꣵ॒ स्वेन॑ भाग॒धेये॒नोप॑धावति॒ स ए॒वैन॑न्त्रायते]</p>
<p>स ए॒वास्मा॒न्मृधोऽप॑ह॒न्ति ।<br>
इन्द्रा॑य त्रा॒त्रे पु॑रो॒डाश॒मेका॑दशकपाल॒न्निर्व॑पेत् ।<br>
ब॒द्धो वा॒ परि॑यत्तो॒ वेन्द्र॑मे॒व त्रा॒तार॒ꣵ॒ स्वेन॑ भाग॒धेये॒नोप॑धावति।<br>
स ए॒वैन॑न्त्रायते ।</p>
<h4 id="टक-133">टीका</h4>
<p>8बद्धः निगऌइतः+++(निर्गलितः?)+++ परियत्तः परितो निरुद्धः ॥</p>
<h3 id="मनतर-134">मन्त्रः</h3>
<p>[संयुक्तमन्त्रः  - इन्द्रा॑यार्कश्वमे॒धव॑ते पुरो॒डाश॒मेका॑दशकपाल॒न्निर्व॑पे॒द्यम्म॑हाय॒ज्ञो नोप॒नमे॑दे॒ते वै म॑हाय॒ज्ञस्यान्त्ये॑ त॒नू यद॑र्काश्वमे॒धाविन्द्र॑मे॒वार्का᳚श्वमे॒धव॑न्त॒ꣵ॒ स्वेन॑ भाग॒धेये॒नोप॑धावति॒ स ए॒वास्मा॑ अन्त॒तो म॑हाय॒ज्ञञ्च्या॑वय॒त्युपै॑नम्महाय॒ज्ञो न॑मति ॥ (39)  ]</p>
<p>इन्द्रा॑यार्कश्वमे॒धव॑ते पुरो॒डाश॒मेका॑दशकपाल॒न्निर्व॑पेत्  ।</p>
<h4 id="टक-134">टीका</h4>
<p>9अर्काश्वमेधौ महाक्रतू । तद्वते ताभ्यामाराधनीयाय ।</p>
<h3 id="मनतर-135">मन्त्रः</h3>
<p>यम्म॑हाय॒ज्ञो नोप॒नमे॑त् ।</p>
<h4 id="टक-135">टीका</h4>
<p>महायज्ञः सोमयागः । उक्तं चाचार्येण - &lsquo;ते देवा एतं महायज्ञमपश्यन्&rsquo; इत्यत्र ।</p>
<h3 id="मनतर-136">मन्त्रः</h3>
<p>ए॒ते वै म॑हाय॒ज्ञस्यान्त्ये॑ त॒नू यद॑र्काश्वमे॒धौ ।<br>
इन्द्र॑मे॒वार्का᳚श्वमे॒धव॑न्त॒ꣵ॒ स्वेन॑ भाग॒धेये॒नोप॑धावति ।</p>
<h4 id="टक-136">टीका</h4>
<p>अन्त्ये तनू इति । उत्तमे विकृती ।</p>
<h3 id="मनतर-137">मन्त्रः</h3>
<p>स ए॒वास्मा॑ अन्त॒तो म॑हाय॒ज्ञञ्च्या॑वयति ।
उपै॑नम् म॒हा॒य॒ज्ञो न॑मति ॥</p>
<h4 id="टक-137">टीका</h4>
<p>अन्तत इति । तस्य समीपे महायज्ञं आगमयति । स च महायज्ञः एनमुपनमति ॥</p>
<p>इति द्वितीये द्वितीये सप्तमोनुवाकः ॥</p>
<h2 id="अनवक-८">अनुवाकः ८</h2>
<p>विश्वेदेवा ऋषयः</p>
<ul>
<li>१. ग्रामकामस्य पुरोडाशः</li>
<li>२-३. सेनाकामस्य चरुः</li>
<li>४. युद्धार्थिनः  पुरोडाशः</li>
<li>५ नष्टधैर्यस्य  पुरोडाशः</li>
<li>६. अन्यकर्तृकदानकामस्य पुरोडाशः</li>
<li>७. उत्तमर्णस्य  पुरोडाशः</li>
<li>८. राज्यभ्रष्टस्य भ्रश्यमानस्य वा  पुरोडाशः</li>
<li>९-११. अन्यसाम्यमनिच्छतः  पुरोडाशः</li>
</ul>
<h3 id="मनतर-138">मन्त्रः</h3>
<p>[संयुक्तमन्त्रः - इन्द्रा॒यान्वृ॑जवे पुरो॒डाश॒मेका॑दशकपाल॒न्निर्व॑पे॒द्ग्राम॑काम॒ इन्द्र॑मे॒वान्वृ॑जु॒ꣵ॒ स्वेन॑ भाग॒धेये॒नोप॑ धावति॒ स ए॒वास्मै॑ सजा॒ताननु॑कान्करोति ग्रा॒म्ये॑व भ॑वति ]</p>
<p>इन्द्रा॒यान्वृ॑जवे पुरो॒डाश॒मेका॑दशकपाल॒न्निर्व॑पे॒द्ग्राम॑कामः ।</p>
<p>इन्द्र॑मे॒वान्वृ॑जु॒ꣵ॒ स्वेन॑ भाग॒धेये॒नोप॑ धावति ।</p>
<h4 id="टक-138">टीका</h4>
<p>1इन्द्रायान्वृजव इत्यादि ॥ अनुक्रमेणार्जयति प्रापयति विधेयीकरोतीत्यन्वृजुः । ऋजु गतौ, औणादिक उप्रत्ययः, व्यत्ययेनाव्ययपूर्वपदप्रकृतिस्वरत्वम् । यद्वा - अनुगता ऋजवो यस्मिन्नित्यन्वृजुः, सर्वेप्यस्मिन् ऋजवो भवन्तीति । ग्रामकामः ग्रामं वशीकर्तुकामः ।</p>
<h3 id="मनतर-139">मन्त्रः</h3>
<p>स ए॒वास्मै॑ सजा॒ताननु॑कान्करोति ।</p>
<p>ग्रा॒म्ये॑व भ॑वति।</p>
<h4 id="टक-139">टीका</h4>
<p>अनुकानिति । इममेव कामयमानान् करोति । &lsquo;अनुकाभिकाभीकः कमिता&rsquo; इति निपात्यते ॥</p>
<h3 id="मनतर-140">मन्त्रः</h3>
<p>[संयुक्तमन्त्रः - इन्द्रा॒ण्यै च॒रुन्निर्व॑पे॒द्यस्य॒ सेनाऽसꣳ॑शितेव॒ स्यादि॑न्द्रा॒णी वै सेना॑यै दे॒वते᳚न्द्रा॒णीमे॒व स्वेन॑ भाग॒धेये॒नोप॑धावति॒ सैवास्य॒ सेना॒ꣳ॒ सꣵश्य॑ति॒ बल्ब॑जा॒नपि॑ (40)  इ॒द्ध्मे सन्न॑ह्ये॒द्गौर्यत्राधि॑ष्कन्ना॒ न्यमे॑ह॒त्ततो॒ बल्ब॑जा॒ उद॑तिष्ठ॒न्गवा॑मे॒वैन॑न्न्या॒यम॑पि॒नीय॒ गा वे॑दय॒ति]</p>
<p>इ॒न्द्रा॒ण्यै च॒रुन्निर्व॑पेत् ।</p>
<h4 id="टक-140">टीका</h4>
<p>2इन्द्राणीन्द्रपत्नी । &lsquo;इन्द्रवरुण&rsquo; इति ङीष्, आनुगागमश्च, &lsquo;उदात्तयणः&rsquo; इति विभक्तेरुदात्तत्वम् ।</p>
<h3 id="मनतर-141">मन्त्रः</h3>
<p>यस्य॒ सेनाऽसꣳ॑शितेव॒ स्यात्  ।</p>
<h4 id="टक-141">टीका</h4>
<p>असंशिता अधृता स्वमार्गेऽनवस्थिता, अतीक्ष्णा वा, अनुज्ज्वला वा ।</p>
<h3 id="मनतर-142">मन्त्रः</h3>
<p>इ॒न्द्रा॒णी वै सेना॑यै दे॒वता᳚, इन्द्रा॒णीमे॒व स्वेन॑ भाग॒धेये॒नोप॑धावति ।<br>
सैवास्य॒ सेना॒ꣳ॒ सꣵश्य॑ति ।</p>
<p>बल्ब॑जा॒नपी॒ध्मे  सन्न॑ह्येत् ।</p>
<h4 id="टक-142">टीका</h4>
<p>बल्बजान् दीर्घतृणानि यैः कटः क्रियते तानपीध्मे सन्नह्य सह बद्ध्वा सहैवेध्मेन अभ्यादधाति सह वा प्रोक्षेत् ।</p>
<h3 id="मनतर-143">मन्त्रः</h3>
<p>गौर्यत्राधि॑ष्कन्ना॒ न्यमे॑हत् ।<br>
ततो॒ बल्ब॑जा॒ उद॑तिष्ठन्  ।</p>
<h4 id="टक-143">टीका</h4>
<p>अधिष्कन्नेति । अधिकं स्कन्नं अधिकपुरीषस्राविणी यत्र न्यमेहत् नितरां मेहति तत्र जायन्ते बल्बजाः ।</p>
<h3 id="मनतर-144">मन्त्रः</h3>
<p>गवा॑मे॒वैन॑न्न्या॒यम॑पि॒नीय॒ गा वे॑दयति।</p>
<h4 id="टक-144">टीका</h4>
<p>गवामित्यादि । गवामग्रे एषां प्रवेशेन गाः वेदयति लम्भयति सेनास्वामिनम् ॥</p>
<h3 id="मनतर-145">मन्त्रः</h3>
<p>[संयुक्तमन्त्रः - इन्द्रा॑य मन्यु॒मते॒ मन॑स्वते पुरो॒डाश॒मेका॑दशकपाल॒न्निर्व॑पेथ्सङ्ग्रा॒मे सय्यँ॑त्त इन्द्रि॒येण॒ वै म॒न्युना॒ मन॑सा सङ्ग्रा॒मञ्ज॑य॒तीन्द्र॑मे॒व म॑न्यु॒मन्त॒म्मन॑स्वन्त॒ꣵ॒ स्वेन॑ भाग॒धेये॒नोप॑ धावति॒ स ए॒वास्मि॑न्निन्द्रि॒यम्म॒न्युम्मनो॑ दधाति॒ जय॑ति॒ तम् (41)  स॒ङ्ग्रा॒मम्  ]</p>
<p>इन्द्रा॑य मन्यु॒मते॒ मन॑स्वते पुरो॒डाश॒मेका॑दशकपाल॒न्निर्व॑पेत् ।<br>
स॒ङ्ग्रा॒मे सय्यँ॑त्त इन्द्रि॒येण॒ वै म॒न्युना॒ मन॑सा सङ्ग्रा॒मञ्ज॑यति ।</p>
<p>इन्द्र॑मे॒व म॑न्यु॒मन्त॒म्मन॑स्वन्त॒ꣵ॒ स्वेन॑ भाग॒धेये॒नोप॑ धावति ।</p>
<p>स ए॒वास्मि॑न्निन्द्रि॒यम्म॒न्युम्मनो॑ दधाति ।<br>
जय॑ति॒ तꣳ स॑ङ्ग्रा॒मम् ।</p>
<h4 id="टक-145">टीका</h4>
<p>3इन्द्राय मन्युमते इति ॥ मनस्वान् उद्धत मनस्कः । इन्द्रियादित्रयेण संग्रामजयः ॥</p>
<h3 id="मनतर-146">मन्त्रः</h3>
<p>[संयुक्तमन्त्रः  - ए॒तामे॒व निर्व॑पे॒द्यो ह॒तम॑नास्स्व॒यम्पा॑प इव॒ स्यादे॒तानि॒ हि वा ए॒तस्मा॒दप॑क्रान्ता॒न्यथै॒ष ह॒तम॑नास्स्व॒यम्पा॑प॒ इन्द्र॑मे॒व म॑न्यु॒मन्त॒म्मन॑स्वन्त॒ꣵ॒ स्वेन॑ भाग॒धेये॒नोप॑धावति॒ स ए॒वास्मि॑न्निन्द्रि॒यम्म॒न्युम्मनो॑ दधाति॒ न ह॒तम॑नास्स्व॒यम्पा॑पो भव॒ति]</p>
<p>ए॒तामे॒व निर्व॑पेत् ।<br>
यो ह॒तम॑नास्स्व॒यम्पा॑प इव॒ स्यात् ।</p>
<h4 id="टक-146">टीका</h4>
<p>4एतामित्यादि ॥ गतम् । हतमनाः प्रतिबद्धप्रभानः स्वयम्पापः असत्यविचारेण स्वरूपेण पापः ।</p>
<h3 id="मनतर-147">मन्त्रः</h3>
<p>ए॒तानि॒ हि वा ए॒तस्मा॒दप॑क्रान्तानि ।</p>
<h4 id="टक-147">टीका</h4>
<p>एतानीति । इन्द्रियमन्युमनांसि अस्मादपक्रान्तानि ।</p>
<h3 id="मनतर-148">मन्त्रः</h3>
<p>अथै॒ष ह॒तम॑नास्स्व॒यम्पा॑प॒ इन्द्र॑मे॒व म॑न्यु॒मन्त॒म्मन॑स्वन्त॒ꣵ॒ स्वेन॑ भाग॒धेये॒नोप॑धावति ।</p>
<p>स ए॒वास्मि॑न्निन्द्रि॒यम्म॒न्युम्मनो॑ दधाति ।</p>
<p>न ह॒तम॑नास्स्व॒यम्पा॑पो भवति ।</p>
<h4 id="टक-148">टीका</h4>
<p>अथानन्तरमेष हतमनाः स्वयम्पापश्च भवति ॥</p>
<h3 id="मनतर-149">मन्त्रः</h3>
<p>[संयुक्तमन्त्रः  -इन्द्रा॑य दा॒त्रे पु॑रो॒डाश॒मेका॑दशकपाल॒न्निर्व॑पे॒द्यᳵ का॒मये॑त॒ दान॑कामा मे प्र॒जास्स्युः॑ (42)  इतीन्द्र॑मे॒व दा॒तार॒ꣵ॒ स्वेन॑ भाग॒धेये॒नोप॑धावति॒ स ए॒वास्मै॒ दान॑कामाᳶ प्र॒जाᳵ क॑रोति॒ दान॑कामा अस्मै प्र॒जा भ॑व॒न्ति]</p>
<p>इन्द्रा॑य दा॒त्रे पु॑रो॒डाश॒मेका॑दशकपाल॒न्निर्व॑पेत्  ।<br>
यᳵ का॒मये॑त॒ दान॑कामा मे प्र॒जास्स्यु॒रिति॑ ।</p>
<p>इन्द्र॑मे॒व दा॒तार॒ꣵ॒ स्वेन॑ भाग॒धेये॒नोप॑धावति ।<br>
स ए॒वास्मै॒ दान॑कामाᳶ प्र॒जाᳵ क॑रोति ।</p>
<p>दान॑कामा अस्मै प्र॒जा भ॑वन्ति ।</p>
<h4 id="टक-149">टीका</h4>
<p>5इन्द्राय दात्र इत्यादि ॥ गतम् ॥</p>
<h3 id="मनतर-150">मन्त्रः</h3>
<p>[संयुक्तमन्त्रः  - इन्द्रा॑य प्रदा॒त्रे पु॑रो॒डाश॒मेका॑दशकपाल॒न्निर्व॑पे॒द्यस्मै॒ प्रत्त॑मिव॒ सन्न प्र॑दी॒येतेन्द्र॑मे॒व प्र॑दा॒तार॒ꣵ॒ स्वेन॑ भाग॒धेये॒नोप॑धावति॒ स ए॒वास्मै॒ प्रदा॑पय॒ति ]</p>
<p>इन्द्रा॑य प्रदा॒त्रे पु॑रो॒डाश॒मेका॑दशकपाल॒न्निर्व॑पेत् ।</p>
<p>यस्मै॒ प्रत्त॑मिव॒ सन्न प्र॑दी॒येत॑ ।<br>
इन्द्र॑मे॒व प्र॑दा॒तार॒ꣵ॒ स्वेन॑ भाग॒धेये॒नोप॑धावति ।<br>
स ए॒वास्मै॒ प्रदा॑पयति ।</p>
<h4 id="टक-150">टीका</h4>
<p>6इन्द्राय प्रदात्र इत्यादि ॥ प्रकर्षेण दाता प्रदाता । प्रत्तमेव सन्न प्रदीयेत [&hellip;त यस्मै] तस्य दात्राऽप्रत्तमदत्तं प्रदापयति ॥</p>
<h3 id="मनतर-151">मन्त्रः</h3>
<p>[संयुक्तमन्त्रः  - इन्द्रा॑य सु॒त्राम्णे॑ पुरो॒डाश॒मेका॑दशकपाल॒न्निर्व॑पे॒दप॑रुद्धो वा (43)  अ॒प॒रु॒द्ध्यमा॑नो॒ वेन्द्र॑मे॒व सु॒त्रामा॑ण॒ꣵ॒ स्वेन॑ भाग॒धेये॒नोप॑धावति॒ स ए॒वैन॑न्त्रायतेऽनपरु॒द्ध्यो भ॑व॒ति ]</p>
<p>इन्द्रा॑य सु॒त्राम्णे॑ पुरो॒डाश॒मेका॑दशकपाल॒न्निर्व॑पेत् ।</p>
<p>अ॒प॑रुद्धो वा॒प॒रु॒द्ध्यमा॑नो॒ वेन्द्र॑मे॒व सु॒त्रामा॑ण॒ꣵ॒ स्वेन॑ भाग॒धेये॒नोप॑धावति ।</p>
<p>स ए॒वैन॑न्त्रायते ।</p>
<p>अ॒न॒प॒रु॒ध्यो भ॑वति ।</p>
<h4 id="टक-151">टीका</h4>
<p>7सुत्रामा सुष्ठु त्राता । &lsquo;आतो मनिन्&rsquo; इति मनिन्प्रत्ययः । अपरुद्धः अपरोधनमैश्वर्यभङ्गः, राष्ट्रभ्रंशो वा ॥</p>
<h3 id="मनतर-152">मन्त्रः</h3>
<p>[संयुक्तमन्त्रः  - इन्द्रो॒ वै स॒दृङ्‌ दे॒वता॑भिरासी॒थ्स न व्या॒वृत॑मगच्छ॒थ्स प्र॒जाप॑ति॒मुपा॑धाव॒त्तस्मा॑ ए॒तमै॒न्द्रमेका॑दशकपाल॒न्निर॑वप॒त्तेनै॒वास्मि॑न्निन्द्रि॒यम॑दधा॒च्छक्व॑री याज्यानुवा॒क्ये॑ अकरो॒द्वज्रो॒ वै शक्व॑री॒ स ए॑नँ॒व्वज्रो॒ भूत्या॑ ऐन्ध (44)  सो॑ऽभव॒थ्सो॑ऽबिभेद्भू॒तᳶ प्र मा॑ धख्ष्य॒तीति॒ स प्र॒जाप॑ति॒म्पुन॒रुपा॑धाव॒थ्स प्र॒जाप॑ति॒श्शक्व॑र्या॒ अधि॑ रे॒वती॒न्निर॑मिमीत॒ शान्त्या॒ अप्र॑दाहाय ]</p>
<p>इन्द्रो॒ वै स॒दृङ्‌ दे॒वता॑भिरासीत् ।<br>
स न व्या॒वृत॑मगच्छत् ।<br>
स प्र॒जाप॑ति॒मुपा॑धावत् ।<br>
तस्मा॑ ए॒तमै॒न्द्रमेका॑दशकपाल॒न्निर॑वपत् ।<br>
तेनै॒वास्मि॑न्निन्द्रि॒यम॑दधात् ।</p>
<h4 id="टक-152">टीका</h4>
<p>8सदृङ् सदृशः । &lsquo;समानान्ययोश्च&rsquo; इति क्विन्प्रत्ययः । अस्मै यजमानाय इदं मया दत्तमिति केचित् [केनचित्] व्यावृत् व्यावृत्तिः । सम्पदादिलक्षणः क्विप् ।</p>
<h3 id="मनतर-153">मन्त्रः</h3>
<p>शक्व॑री याज्यानुवा॒क्ये॑ अकरोत् ।</p>
<h4 id="टक-153">टीका</h4>
<p>शक्वरी शक्वर्यौ याज्यानुवाक्ये द्वे अप्यकरोत् । सप्तपदा शक्वरी । सा शक्त्यतिशयाद्वज्रतुल्या ।</p>
<h3 id="मनतर-154">मन्त्रः</h3>
<p>वज्रो॒ वै शक्व॑री॒ स ए॑नँ॒व्वज्रो॒ भूत्या॑ ऐन्ध ।</p>
<h4 id="टक-154">टीका</h4>
<p>स च शक्वर्यात्मा वज्र एनं भूत्यर्थं ऐन्ध दीप्तिमकरोत् ।</p>
<h3 id="मनतर-155">मन्त्रः</h3>
<p>सो॑ऽभवत् ।</p>
<h4 id="टक-155">टीका</h4>
<p>स चाभवत् भूतिमगमयत् ।</p>
<h3 id="मनतर-156">मन्त्रः</h3>
<p>सो॑ऽबिभेत् ।</p>
<h4 id="टक-156">टीका</h4>
<p>अथ स इन्द्रोऽबिभेत् ।</p>
<h3 id="मनतर-157">मन्त्रः</h3>
<p>भू॒तᳶ प्र मा॑ धख्ष्य॒तीति॑ ।</p>
<h4 id="टक-157">टीका</h4>
<p>भूतः भूतिं गतोपि पुनरबिभेत् अयं शक्वरो वज्रः प्रधक्ष्यति मामिति ।</p>
<h3 id="मनतर-158">मन्त्रः</h3>
<p>स प्र॒जाप॑ति॒म्पुन॒रुपा॑धावत् ।</p>
<h4 id="टक-158">टीका</h4>
<p>स इत्यादि । गतम् ।</p>
<h3 id="मनतर-159">मन्त्रः</h3>
<p>स प्र॒जाप॑ति॒श्शक्व॑र्या॒ अधि॑ रे॒वती॒न्निर॑मिमीत ।</p>
<h4 id="टक-159">टीका</h4>
<p>शक्वर्या अधि शक्वर्यामधि शक्वरीस्थाने पुरोनुवाक्यां रेवतीं निरमिमीत प्रकॢप्तवान् । यद्वा - शक्वर्या अधि रेवतीं निरमिमीत पृथक्त्वेन निर्मितवान् शिष्टं पादत्रयं त्यक्तवान् । तादृशी शक्वर्यस्तीतीदमेव प्रमाणम् ।</p>
<h3 id="मनतर-160">मन्त्रः</h3>
<p>+++(सा)+++ शान्त्या॒ अप्र॑दाहाय ।</p>
<h4 id="टक-160">टीका</h4>
<p>सा च रेवती शान्त्या अप्रदाहायाभवत् । तत्र &lsquo;रेवतीर्नस्सधमादः&rsquo; इति पुरोनुवाक्या रेवतीशब्दयोगाद्रेवती । अत एव धनसम्बन्धात् शान्त्या अप्रदाहाय च भवति ॥</p>
<h3 id="मनतर-161">मन्त्रः</h3>
<p>[संयुक्तमन्त्रः -  योऽलꣵ॑ श्रि॒यै सन्थ्स॒दृङ्ख्स॑मा॒नैस्स्यात्तस्मा॑ ए॒तमै॒न्द्रमेका॑दशकपाल॒न्निर्व॑पे॒दिन्द्र॑मे॒व स्वेन॑ भाग॒धेये॒नोप॑धावति॒ स ए॒वास्मि॑न्निन्द्रि॒यन्द॑धाति रे॒वती॑ पुरोनुवा॒क्या॑ भवति॒ शान्त्या॒ अप्र॑दाहाय॒ शक्व॑री या॒ज्या॑ वज्रो॒ वै शक्व॑री॒ स ए॑नँ॒व्वज्रो॒ भूत्या॑ इन्धे॒ भव॑त्ये॒व ॥ (45) ]</p>
<p>योऽलꣵ॑ श्रि॒यै सन्थ्स॒दृङ्ख्स॑मा॒नैस्स्यात् ।<br>
तस्मा॑ ए॒तमै॒न्द्रमेका॑दशकपाल॒न्निर्व॑पेत् ।<br>
इन्द्र॑मे॒व स्वेन॑ भाग॒धेये॒नोप॑धावति ।<br>
स ए॒वास्मि॑न्निन्द्रि॒यन्द॑धाति ।</p>
<p>रे॒वती॑ पुरोनुवा॒क्या॑ भवति॒ शान्त्या॒ अप्र॑दाहाय ।</p>
<p>शक्व॑री या॒ज्या॑ , वज्रो॒ वै शक्व॑री॒,  स ए॑नँ॒व्वज्रो॒ भूत्या॑ इन्धे॒ भव॑त्ये॒व ॥</p>
<h4 id="टक-161">टीका</h4>
<p>9योलमिति ॥ अधिकां श्रिथं प्राप्तुं योग्योपि यस्समानैस्तुल्य श्रीक एव भवति । &lsquo;प्रोष्वस्मै&rsquo; इति सप्तपदा शक्वरी याज्या । गतमन्यत् ॥</p>
<p>इति द्वितीये द्वितीये अष्टमोनुवाकः ।</p>
<h2 id="अनवक-९">अनुवाकः ९</h2>
<p>विश्वेदेवा ऋषयः</p>
<ul>
<li>१. अभिचरतः पुरोडाशः</li>
<li>२. प्रत्यभिचरतः पुरोडाशः</li>
<li>३. पराभिचारपीडितस्य चरुपुरोडाशौ</li>
<li>४. यज्ञोपनतिकामस्य पुरोडाशः</li>
<li>५-७. चक्षुष्कास्य चरुः</li>
<li>८ -९. यज्ञकर्तृभ्रातृव्यत इन्द्रियसामर्थ्याविनाशकामस्य पुरोडाशः</li>
<li>१० -११. भ्रातृव्योपाकृतवशातुल्यफलकामिनः  पुरोडाशः</li>
</ul>
<h3 id="मनतर-162">मन्त्रः</h3>
<p>[संयुक्तमन्त्रः  -  आ॒ग्ना॒वै॒ष्ण॒वमेका॑दकपाल॒न्निर्व॑पेदभि॒चर॒न्थ्सर॑स्व॒त्याज्य॑भागा॒ स्याद्बा॑र्‌हस्प॒त्यश्च॒रुर्यदा᳚ग्नावैष्ण॒व एका॑दशकपालो॒ भव॑त्य॒ग्निस्सर्वा॑ दे॒वता॒ विष्णु॑र्य॒ज्ञो दे॒वता॑भिश्चै॒वैनँ॑य्य॒ज्ञेन॑ चा॒भिच॑रति॒ सर॑स्व॒त्याज्य॑भागा भवति॒ वाग्वै सर॑स्वती वा॒चैवैन॑म॒भिच॑रति बार्‌हस्प॒त्यश्च॒रुर्भ॑वति॒ ब्रह्म॒ वै दे॒वाना॒म्बृह॒स्पति॒र्ब्रह्म॑णै॒वैन॑म॒भिच॑रति (46) ]</p>
<p>आ॒ग्ना॒वै॒ष्ण॒वमेका॑दकपाल॒न्निर्व॑पेत् ।<br>
अ॒भि॒चर॒न्थ्सर॑स्व॒त्याज्य॑भागा॒ स्यात् । <br>
बा॑र्‌हस्प॒त्यश्च॒रुर्यदा᳚ग्नावैष्ण॒व एका॑दशकपालो॒ भव॑ति ।<br>
अ॒ग्निस्सर्वा॑ दे॒वता॒ विष्णु॑र्य॒ज्ञो दे॒वता॑भिश्चै॒वैनँ॑य्य॒ज्ञेन॑ चा॒भिच॑रति ।<br>
सर॑स्व॒त्याज्य॑भागा भवति ।<br>
वाग्वै सर॑स्वती, वा॒चैवैन॑म॒भिच॑रति ।<br>
बार्‌हस्प॒त्यश्च॒रुर्भ॑वति ।<br>
ब्रह्म॒ वै दे॒वाना॒म्बृह॒स्पति॒र्ब्रह्म॑णै॒वैन॑म॒भिच॑रति ।</p>
<h4 id="टक-162">टीका</h4>
<p>1आग्नावैष्णवमित्यादि ॥ अनिष्टकारिणम् प्रत्यनिष्टाचरणं अभिचारः । आज्यं भागो यस्यास्सा आज्यभागा सरस्वती, आज्यहविष्केत्यर्थः । सा द्वितीया देवता द्वितीयस्य हविषः ॥</p>
<h3 id="मनतर-163">मन्त्रः</h3>
<p>प्रति॒ वै प॒रस्ता॑दभि॒चर॑न्तम॒भिच॑रन्ति ।<br>
द्वेद्वे॑ पुरोनुवा॒क्ये॑ कुर्या॒दति॒प्रयु॑क्त्यै  ।</p>
<h4 id="टक-163">टीका</h4>
<p>2प्रति वा इत्यादि ॥ प्रथममेवाभिचरन्तं अभिचारप्रवृत्तं शत्रुं परस्तादयं प्रत्यभिचरति । तस्मात्प्रत्यभिचारद्योतनाय द्वेद्वे पुरोनुवाक्ये कुर्यात्, द्विर्द्विः पुरोनुवाक्यामन्वाहेत्यर्थः । अत्र प्रकृतिद्वित्वापेक्षं द्विर्वचनम् ।<br>
पक्षान्तरम् - &lsquo;अग्नाविष्णू सजोषसा&rsquo; &lsquo;अग्नाविष्णू महि तत्&rsquo; इति प्रथमस्य पुरोनुवाक्ये । &lsquo;अग्नाविष्णू महि धाम&rsquo; इति याज्या । &lsquo;प्रणो देवी&rsquo; &lsquo;आ नो दिवः&rsquo; इति द्वितीयस्य पुरोनुवाक्ये । &lsquo;पावीरवी&rsquo; इति याज्या । &lsquo;बृहस्पते जुषस्व नः&rsquo; इति &lsquo;एवा पित्रे&rsquo; इति तृतीयस्य पुरोनुवाक्ये । &lsquo;बृहस्पते अति यत्&rsquo; इति याज्या इति । अतिप्रयुक्त्यै अतिशयेन प्रयुक्त्यर्थम् । अभिचरन्तं सकृत्प्रयुञ्जानं द्विःप्रयोगेणाप्यतिशेत इति । यदा तु द्विर्द्विः पुरोनुवाक्यामन्वाह तदानीं त्रिस्त्रिर्हविषामवद्यतीति । काः पुनस्ताः पुरोनुवाक्याः ? उच्यन्ते - &lsquo;अग्नाविष्णू महि तद्वां महित्वम्&rsquo; &lsquo;प्रणो देवी सरस्वती&rsquo; &lsquo;बृहस्पते जुषस्व नः&rsquo; इत्येताः ॥</p>
<h3 id="मनतर-164">मन्त्रः</h3>
<p>[संयुक्तमन्त्रः  - ए॒तयै॒व य॑जेताभिच॒र्यमा॑णो दे॒वता॑भिरे॒व दे॒वताः᳚ प्रति॒चर॑ति य॒ज्ञेन॑ य॒ज्ञव्वाँ॒चा वाच॒म्ब्रह्म॑णा॒ ब्रह्म॒ स दे॒वता᳚श्चै॒व य॒ज्ञञ्च॑ मद्ध्य॒तो व्यव॑सर्पति॒ तस्य॒ न कुत॑श्च॒नोपा᳚व्या॒धो भ॑वति॒ नैन॑मभि॒चर᳚न्स्तृणुते ]</p>
<p>ए॒तयै॒व य॑जेताभिच॒र्यमा॑णो दे॒वता॑भिरे॒व दे॒वताः᳚ प्रति॒चर॑ति ।</p>
<h4 id="टक-164">टीका</h4>
<p>3एतयैवेति ॥ त्रिहविषा प्रकृतया इष्ट्या । अभिचर्यमाण इति । योभिचर्यमाणोभिचारफलमनर्थमभिचारिण्येव संक्रामयितुमिच्छति सोप्येतया यजेत ।<br>
देवताभिरिति । आ तृतीयैर्देवतादिभिः परकीयान् प्रतिचरति तस्यैव सकाशं प्रापयति ।</p>
<h3 id="मनतर-165">मन्त्रः</h3>
<p>य॒ज्ञेन॑ य॒ज्ञव्वाँ॒चा वाच॒म्ब्रह्म॑णा॒ ब्रह्म॒ स दे॒वता᳚श्चै॒व य॒ज्ञञ्च॑ मद्ध्य॒तो व्यव॑सर्पति ।</p>
<h4 id="टक-165">टीका</h4>
<p>ततस्तान् देवतादीन् शत्रोरात्मनश्च मध्ये विविधमवसर्पयति साधयति ।</p>
<h3 id="मनतर-166">मन्त्रः</h3>
<p>तस्य॒ न कुत॑श्च॒नोपा᳚व्या॒धो भ॑वति ।</p>
<h4 id="टक-166">टीका</h4>
<p>ततस्तस्य कुतश्चिदन्यस्मादपि बाधकादुपाव्याधः उपपीडा न भवति ।</p>
<h3 id="मनतर-167">मन्त्रः</h3>
<p>नैन॑मभि॒चर᳚न्स्तृणुते ।</p>
<h4 id="टक-167">टीका</h4>
<p>अत एवैनमभिचरन् न स्तृणुते न हिनस्ति ॥</p>
<h3 id="मनतर-168">मन्त्रः</h3>
<p>[संयुक्तमन्त्रः  - आग्नावैष्ण॒वमेका॑दशकपाल॒न्निर्व॑पे॒द्यय्यँ॒ज्ञो न (47)   उ॒प॒नमे॑द॒ग्निस्सर्वा॑ दे॒वता॒ विष्णु॑र्य॒ज्ञो᳚ऽग्निञ्चै॒व विष्णु॑ञ्च॒ स्वेन॑ भाग॒धेये॒नोप॑धावति॒ तावे॒वास्मै॑ य॒ज्ञम्प्रय॑च्छत॒ उपै॑नय्यँ॒ज्ञो न॑मति]</p>
<p>आग्नावैष्ण॒वमेका॑दशकपाल॒न्निर्व॑पेत् ।<br>
यय्यँ॒ज्ञो नोप॒नमे॑त् ।<br>
अ॒ग्निस्सर्वा॑ दे॒वता॒ विष्णु॑र्य॒ज्ञः ।<br>
अग्निञ्चै॒व विष्णु॑ञ्च॒ स्वेन॑ भाग॒धेये॒नोप॑धावति ।<br>
तावे॒वास्मै॑ य॒ज्ञम्प्रय॑च्छत ।<br>
उपै॑नय्यँ॒ज्ञो न॑मति ।</p>
<h4 id="टक-168">टीका</h4>
<p>4यज्ञस्योपनतिरियं केषादधर्मः (?) [तेषामेव धर्मः] ॥</p>
<h3 id="मनतर-169">मन्त्रः</h3>
<p>[संयुक्तमन्त्रः  - आग्नावैष्ण॒वङ्घृ॒ते च॒रुन्निर्व॑पे॒च्चख्षु॑ष्कामो॒ऽग्नेर्वै चख्षु॑षा मनु॒ष्या॑ वि प॑श्यन्ति य॒ज्ञस्य॑ दे॒वा अ॒ग्निञ्चै॒व विष्णु॑ञ्च॒ स्वेन॑ भाग॒धेये॒नोप॑धावति॒ तावे॒व (48)  अ॒स्मि॒ञ्चख्षु॑र्धत्त॒श्चख्षु॑ष्माने॒व भ॑वति धे॒न्वै वा ए॒तद्रेतो॒ यदाज्य॑मन॒डुह॑स्तण्डु॒ला मि॑थु॒नादे॒वास्मै॒ चख्षु॒ᳶ प्रज॑नयति घृ॒ते भ॑वति॒ तेजो॒ वै घृ॒तन्तेज॒श्चख्षु॒स्तेज॑सै॒वास्मै॒ तेज॒श्चख्षु॒रव॑रुन्धे  ]</p>
<p>आग्नावैष्ण॒वङ्घृ॒ते च॒रुन्निर्व॑पे॒च्चख्षु॑ष्कामः ।<br>
अ॒ग्नेर्वै चख्षु॑षा मनु॒ष्या॑ वि प॑श्यन्ति ।<br>
य॒ज्ञस्य॑ दे॒वाः । <br>
अ॒ग्निञ्चै॒व विष्णु॑ञ्च॒ स्वेन॑ भाग॒धेये॒नोप॑धावति ।<br>
तावे॒वा॒स्मि॒ञ्चख्षु॑र्धत्तः ।<br>
चख्षु॑ष्माने॒व भ॑वति ।</p>
<h4 id="टक-169">टीका</h4>
<p>5अग्नेर्वा इत्यादि ॥ तृतीयार्थे षष्ठी । अग्निना चक्षुषा मनुष्या विविधं पश्यन्ति, यज्ञेन चक्षुषा देवाः । यद्वा - चक्षुर्दर्शनं, अग्नेर्यज्ञस्य दर्शनेनेत ।</p>
<h3 id="मनतर-170">मन्त्रः</h3>
<p>धे॒न्वै वा ए॒तद्रेतो॒ यदाज्य॑मन॒डुह॑स्तण्डु॒ला मि॑थु॒नादे॒वास्मै॒ चख्षु॒ᳶ प्रज॑नयति ।</p>
<h4 id="टक-170">टीका</h4>
<p>रेत इति । भक्षिततृणादिपरिणामत्वात् कार्यमित्यर्थः । कृष्यादिद्वारेणानडुहः कार्याः तण्डुलाः तस्माद्घृते चरुं निर्वपन् मिथुनान् धेन्वनडुहः चक्षुः प्रजनयति, मिथुनाद्धि सर्वाः प्रजायन्ते इति भावः ।</p>
<h3 id="मनतर-171">मन्त्रः</h3>
<p>घृ॒ते भ॑वति ।<br>
तेजो॒ वै घृ॒तम्, तेज॒श्चख्षुः॒, तेज॑सै॒वास्मै॒ तेज॒श्चख्षु॒रव॑रुन्धे ।</p>
<h4 id="टक-171">टीका</h4>
<p>घृते भवतीत्यादि । गतम् ॥</p>
<h3 id="मनतर-172">मन्त्रः</h3>
<p>[संयुक्तमन्त्रः  -  इन्द्रि॒यव्वैँ वी॒र्य॑व्वृँङ्क्ते॒ भ्रातृ॑व्यो॒ यज॑मा॒नोऽय॑जमानस्याद्ध्व॒रक॑ल्पा॒म्प्रति॒ निर्व॑पे॒द्भ्रातृ॑व्ये॒ यज॑माने॒ नास्ये᳚न्द्रि॒यम् (49) वी॒र्य॑व्वृँङ्क्ते पु॒रा वा॒चᳶ प्रव॑दितो॒र्निर्व॑पे॒द्याव॑त्ये॒व वाक्तामप्रो॑दिता॒म्भ्रातृ॑व्यस्य वृङ्क्ते॒ ताम॑स्य॒ वाच॑म्प्र॒वद॑न्तीम॒न्या वाचोऽनु॒ प्रव॑दन्ति॒ ता इ॑न्द्रि॒यव्वीँ॒र्यँ॑य्यज॑माने दधति ]</p>
<p>इ॒न्द्रि॒यँव्वै वी॒र्य॑व्वृँङ्क्ते ।<br>
भ्रातृ॑व्यो॒ यज॑मा॒नोऽय॑जमानस्याद्ध्व॒रक॑ल्पा॒म्प्रति॒ निर्व॑पेत् ।<br>
भ्रातृ॑व्ये॒ यज॑माने॒ नास्ये᳚न्द्रि॒यम् वी॒र्य॑व्वृँङ्क्ते ।</p>
<h4 id="टक-172">टीका</h4>
<p>6इन्द्रियं वा इत्यादि ॥ भ्रातृव्यो यजमानस्सोमेनेष्टवांश्चेत् अयजमानस्य इन्द्रियं वागादिकं वीर्यं च वृङ्क्ते वर्जयति स्वयमाददीत, तस्माद्भ्रातृव्यो यजमानः सोमेनेष्टवांश्चेत् अयजमानोन्यः अध्वरकल्पां अध्वरतुल्यां इष्टिं प्रतिनिर्वपेत् अध्वरकल्पया यजेत ।</p>
<h3 id="मनतर-173">मन्त्रः</h3>
<p>पु॒रा वा॒चᳶ प्रव॑दितो॒र्निर्व॑पेत् ।</p>
<h4 id="टक-173">टीका</h4>
<p>पुरा वाचः प्रवदितोरिति । प्रातरनुवाककाल इत्यर्थः । विहगादयः यावद्वाचं प्रवदन्ति तावदुत्थाय निर्वपेत् । &lsquo;भावलक्षणे स्थेण्कृञ्वदि&rsquo; इति तोसुन्प्रत्ययः ।</p>
<h3 id="मनतर-174">मन्त्रः</h3>
<p>़याव॑त्ये॒व वाक्तामप्रो॑दिता॒म्भ्रातृ॑व्यस्य वृङ्क्ते ।</p>
<h4 id="टक-174">टीका</h4>
<p>यावत्येव वाक्तां सर्वामप्रोदितामेव भ्रातृव्यस्य वृङ्क्ते ।</p>
<h3 id="मनतर-175">मन्त्रः</h3>
<p>ताम॑स्य॒ वाच॑म्प्र॒वद॑न्तीम॒न्या वाचोऽनु॒ प्रव॑दन्ति ।</p>
<h4 id="टक-175">टीका</h4>
<p>तथा च सति तामस्य प्रवदन्तीं प्रकर्षेण सर्वोत्कर्षेण वदन्तीं वाचमनुप्रवदन्ति । प्रजानां सर्वा अन्या वाचः तस्या गुणभूतां वदन्ति ।</p>
<h3 id="मनतर-176">मन्त्रः</h3>
<p>ता इ॑न्द्रि॒यव्वीँ॒र्यँ॑य्यज॑माने दधति ।</p>
<h4 id="टक-176">टीका</h4>
<p>अथ ताश्च तादृश्यो वाचः प्राधान्यमस्याविष्कुर्वाणा अस्मिन् यजमाने अध्वरकल्पामिष्टिं कुर्वाणे इन्द्रियं वीर्यं च दधति ॥</p>
<h3 id="मनतर-177">मन्त्रः</h3>
<p>[संयुक्तमन्त्रः - आग्नावैष्ण॒वम॒ष्टाक॑पाल॒न्निर्व॑पेत्प्रातस्सव॒नस्या॑का॒ले सर॑स्व॒त्याज्य॑भागा॒ स्याद्बा॑र्‌हस्प॒त्यश्च॒रुर्यद॒ष्टाक॑पालो॒ भव॑त्य॒ष्टाख्ष॑रा गाय॒त्री गा॑य॒त्रम्प्रा॑तस्सव॒नम्प्रा॑तस्सव॒नमे॒व तेना᳚प्नोति (50)  ]</p>
<p>आ॒ग्ना॒वै॒ष्ण॒वम॒ष्टाक॑पाल॒न्निर्व॑पेत् ।</p>
<h4 id="टक-177">टीका</h4>
<p>7इदानीमध्वरकल्पां विदधाति - आग्नावैष्णवमित्यादि ॥ प्रातस्सवनस्याकाल इति । आकलनमाकालः । थाथादिनोत्तरपदान्तोदात्तत्वम् । प्रातस्सवनस्य स्थाने । यद्वा - प्रातस्सवनस्य यः कालः आ ततः आतत्समाप्तेः । आङभिविधौ । अव्ययीभावः, &lsquo;तृतीयासप्तम्योर्बहुलम्&rsquo; इत्यम्भावाभावः, अव्ययपूर्वपदप्रकृतिस्वरत्वस्य तत्पुरुषविषयत्वात् समासान्तोदात्तत्वम् ।</p>
<h3 id="मनतर-178">मन्त्रः</h3>
<p>प्रा॒त॒स्स॒व॒नस्या॑का॒ले सर॑स्व॒त्याज्य॑भागा॒ स्यात् । <br>
बा॒र्॒ह॒स्प॒त्यश्च॒रुः।<br>
्यद॒ष्टाक॑पालो॒ भव॑ति ।<br>
अ॒ष्टाख्ष॑रा गाय॒त्री गा॑य॒त्रम्प्रा॑तस्सव॒नम्,<br>
प्रा॑तस्सव॒नमे॒व तेना᳚प्नोति ।</p>
<h4 id="टक-178">टीका</h4>
<p>सरस्वत्याज्यभागेत्यादि । गतम् ।</p>
<h3 id="मनतर-179">मन्त्रः</h3>
<p>[संयुक्तमन्त्रः -  आ॒ग्ना॒वै॒ष्ण॒वमेका॑दशकपाल॒न्निर्व॑पे॒न्माद्ध्य॑न्दिनस्य॒ सव॑नस्याका॒ले सर॑स्व॒त्याज्य॑भागा॒ स्याद्बा॑र्‌हस्प॒त्यश्च॒रुर्यदेका॑दशकपालो॒ भव॒त्येका॑दशाख्षरा त्रि॒ष्टुप्त्रैष्टु॑भ॒म्माद्ध्य॑न्दिन॒ꣳ॒ स॑वन॒म्माद्ध्य॑न्दिनमे॒व सव॑न॒न्तेना᳚प्नोत्याग्नावैष्ण॒वन्द्वाद॑शकपाल॒न्निर्व॑पेत्तृतीयसव॒नस्या॑का॒ले सर॑स्व॒त्याज्य॑भागा॒ स्याद्बा॑र्‌हस्प॒त्यश्च॒रुर्यद्द्वाद॑शकपालो॒ भव॑ति॒ द्वाद॑शाख्षरा॒ जग॑ती॒ जाग॑तन्त़ृतीयसव॒नन्तृ॑तीयसव॒नमे॒व तेना᳚प्नोति दे॒वता॑भिरे॒व दे॒वताः᳚ (51)  प्र॒ति॒चर॑ति य॒ज्ञेन॑ य॒ज्ञव्वाँ॒चा वाच॒म्ब्रह्म॑णा॒ ब्रह्म॑ क॒पालै॑रे॒व छन्दाꣳ॑स्या॒प्नोति॑ पुरो॒डाशै॒स्सव॑नानि ]</p>
<p>आ॒ग्ना॒वै॒ष्ण॒वमेका॑दशकपाल॒न्निर्व॑पेत् ।<br>
माद्ध्य॑न्दिनस्य॒ सव॑नस्याका॒ले सर॑स्व॒त्याज्य॑भागा॒ स्यात् ।<br>
बा॒र्॒ह॒स्प॒त्यश्च॒रुः।<br>
यदेका॑दशकपालो॒ भव॑ति ।<br>
एका॑दशाख्षरा त्रि॒ष्टुप्,  त्रैष्टु॑भ॒म्माद्ध्य॑न्दिन॒ꣳ॒ स॑वन॒म् , माद्ध्य॑न्दिनमे॒व सव॑न॒न्तेना᳚प्नोति ।</p>
<p>आ॒ग्ना॒वै॒ष्ण॒वन्द्वाद॑शकपाल॒न्निर्व॑पेत् ।<br>
तृ॒ती॒य॒स॒व॒नस्या॑का॒ले सर॑स्व॒त्याज्य॑भागा॒ स्यात् ।<br>
बा॒र्॒ह॒स्प॒त्यश्च॒रुः।<br>
यद्द्वाद॑शकपालो॒ भव॑ति ।<br>
द्वाद॑शाख्षरा॒ जग॑ती।<br>
जाग॑तन्तृतीयसव॒नम् ,<br>
तृ॒ती॒य॒स॒व॒नमे॒व  तेना᳚प्नोति ।</p>
<h4 id="टक-179">टीका</h4>
<p>एवं माध्यन्दिनतृतीयसवनयोर्वेदितव्यम् । त्रिष्टुब्जगतीशब्दाभ्यामुत्सादित्वादञ् । गायत्रादिविभक्तत्वात्सवनानां गायत्रं त्रैष्टुभं जागतमित्युच्यते ।</p>
<h3 id="मनतर-180">मन्त्रः</h3>
<p>दे॒वता॑भिरे॒व दे॒वताः᳚ प्रति॒चर॑ति ।</p>
<h4 id="टक-180">टीका</h4>
<p>देवताभिरित्यादि । व्याख्यातम् ॥</p>
<h3 id="मनतर-181">मन्त्रः</h3>
<p>य॒ज्ञेन॑ य॒ज्ञव्वाँ॒चा वाच॒म्ब्रह्म॑णा॒ ब्रह्म॑ ।<br>
क॒पालै॑रे॒व छन्दाꣳ॑स्या॒प्नोति॑ ।<br>
पुरो॒डाशै॒स्सव॑नानि +++(आप्नोति)+++ ।</p>
<h4 id="टक-181">टीका</h4>
<p>8कपालैरिति ॥ अष्टत्वादिविशिष्टैः कपालैः गायत्र्यादीनि प्रातस्सवनादिसम्बन्धीनि छन्दांस्याप्नोति । अष्टाकपालादिभिः पुरोडाशैः प्रातस्सवनादीन्याप्नोति ॥</p>
<h3 id="मनतर-182">मन्त्रः</h3>
<p>[संयुक्तमन्त्रः -  मैत्रावरु॒णमेक॑कपाल॒न्निर्व॑पेद्व॒शायै॑ का॒ले यैवासौ भ्रातृ॑व्यस्य व॒शाऽनू॑ब॒न्ध्या॑ सो ए॒वैषैतस्यैक॑कपालो भवति॒ नहि क॒पालैः᳚ प॒शुमर्‌ह॒त्याप्तु᳚म् ॥ (52) ]</p>
<p>मै॒त्रा॒व॒रु॒णमेक॑कपाल॒न्निर्व॑ेद्व॒शायै॑ का॒ले ।</p>
<h4 id="टक-182">टीका</h4>
<p>9वशायै काल इति ॥ अनूबन्ध्याया वशायाः काले, तत्स्थाने वा ।</p>
<h3 id="मनतर-183">मन्त्रः</h3>
<p>यैवासौ भ्रातृ॑व्यस्य व॒शाऽनू॑ब॒न्ध्या॑ ।</p>
<h4 id="टक-183">टीका</h4>
<p>यैवासौ पूर्वं भ्रातृव्यस्य यागे अनूबन्ध्या वशाभूत् सैवैषा एतस्य यजमानस्यायं मैत्रावरुणः एककपालः क्रियते तस्याः प्रतिक्रियेत्यर्थः ।</p>
<h3 id="मनतर-184">मन्त्रः</h3>
<p>सो ए॒वैषैतस्यैक॑कपालो भवति ।<br>
नहि क॒पालैः᳚ प॒शुमर्‌ह॒त्याप्तु᳚म् ॥</p>
<h4 id="टक-184">टीका</h4>
<p>सा इत्यस्यार्थे सो इति निपातः । सा उ इति पदद्वयसमुदायो वा । तत्रैकादेशस्य परं प्रत्यादिवद्भावात् &lsquo;ओत्&rsquo; इति प्रगृह्यत्वम् ।</p>
<h3 id="मनतर-185">मन्त्रः</h3>
<h4 id="टक-185">टीका</h4>
<p>न हीति । कपालद्वित्वमपशव्यत्वेन निर्दिश्यते । कश्चिदाह - अयं मैत्रावरुणः पुरोदाशोनूबन्ध्याख्यं पशुमाप्तुं क्रियते । तत्र पुरोडाश एव पश्वाप्तिहेतुः । अतः कपालपर[लबहु]त्वमकिञ्चित्करम् । पुरोडाशनिष्पत्त्यर्थमेकं कपालमस्त्विति ॥</p>
<p>इति द्वितीये द्वितीये नवमोनुवाकः ॥</p>
<h2 id="अनवक--१०">अनुवाकः  १०</h2>
<ul>
<li>१-५. ब्रह्मवर्चसकामस्य चरुः</li>
<li>६. चर्मरोगभीतस्य चरुः</li>
<li>७. प्रजाकामस्य चरुः</li>
<li>८. अभिचरतः चरुः</li>
<li>९ -१०. दीर्घरोगयुक्तस्य चरुः</li>
<li>११.परस्यवैरिजनकामस्य चरुः</li>
</ul>
<h3 id="मनतर-186">मन्त्रः</h3>
<p>[संयुक्तमन्त्रः  - अ॒सावा॑दि॒त्यो न व्य॑रोचत॒ तस्मै॑ दे॒वाᳶ प्राय॑श्चित्तिमैच्छ॒न्तस्मा॑ ए॒तꣳ सो॑मारौ॒द्रञ्च॒रुन्निर॑वप॒न्तेनै॒वास्मि॒न्रुच॑मदधु॒र्यो ब्र॑ह्मवर्च॒सका॑म॒स्स्यात्तस्मा॑ ए॒तꣳ सो॑मारौ॒द्रञ्च॒रुन्निर्व॑पे॒थ्सोम॑ञ्चै॒व रु॒द्रञ्च॒ स्वेन॑ भाग॒धेये॒नोप॑धावति॒ तावे॒वास्मि॑न्ब्रह्मवर्च॒सन्ध॑त्तो ब्रह्मवर्च॒स्ये॑व भ॑वति तिष्यापूर्णमा॒से निर्व॑पेद्रु॒द्रः (53)  वै ति॒ष्य॑स्सोम॑ᳶ पू॒र्णमा॑सस्सा॒ख्षादे॒व ब्र॑ह्मवर्च॒समव॑रुन्धे॒ परि॑श्रिते याजयति ब्रह्मवर्च॒सस्य॒ परि॑गृहीत्यै ]</p>
<p>अ॒सावा॑दि॒त्यो न व्य॑रोचत ।<br>
तस्मै॑ दे॒वाᳶ प्राय॑श्चित्तिमैच्छन् ।<br>
तस्मा॑ ए॒तꣳ सो॑मारौ॒द्रञ्च॒रुन्निर॑वपन् ।
तेनै॒वास्मि॒न्रुच॑मदधुः ।</p>
<p>यो ब्र॑ह्मवर्च॒सका॑म॒स्स्यात् ।<br>
तस्मा॑ ए॒तꣳ सो॑मारौ॒द्रञ्च॒रुन्निर्व॑पेत्‌ ।<br>
सोम॑ञ्चै॒व रु॒द्रञ्च॒ स्वेन॑ भाग॒धेये॒नोप॑धावति ।<br>
तावे॒वास्मि॑न्ब्रह्मवर्च॒सन्ध॑त्तः ।<br>
ब्र॒ह्म॒व॒र्च॒स्ये॑व भ॑वति ।</p>
<h4 id="टक-186">टीका</h4>
<p>1असावादित्य इत्यादि ॥ सोमारौद्रमिति । उत्तरपदवृद्धिश्छान्दसी ।</p>
<h3 id="मनतर-187">मन्त्रः</h3>
<p>ति॒ष्या॒पू॒र्ण॒मा॒से निर्व॑पेत् ।</p>
<h4 id="टक-187">टीका</h4>
<p>तिष्यापौर्णमासे इति । तैष्यां पौर्णमास्यामित्यर्थः । तिष्येण सहितः पूर्णमासस्तिष्यापूणर्मासः । &lsquo;अन्येषामपि दृश्यते&rsquo; इति दीर्घत्वम् । तिष्यः पुष्यः ।</p>
<h3 id="मनतर-188">मन्त्रः</h3>
<p>रु॒द्रो वै ति॒ष्य॑स्सोम॑ᳶ पू॒र्णमा॑सः ।<br>
सा॒ख्षादे॒व ब्र॑ह्मवर्च॒समव॑रुन्धे।</p>
<h4 id="टक-188">टीका</h4>
<p>रुद्रो वा इत्यादि । तयोस्तत्प्रधानत्वात्ताच्छब्द्यम् ।<br>
साक्षादिति । अव्यवधानेन द्वयोरपि तेजस्वित्वात् ॥</p>
<h3 id="मनतर-189">मन्त्रः</h3>
<p>परि॑श्रिते याजयति ब्रह्मवर्च॒सस्य॒ परि॑गृहीत्यै ।</p>
<h4 id="टक-189">टीका</h4>
<p>2परिश्रिते क[कु]शादिभिः परितः छादिते । &lsquo;याजयति&rsquo; इति वचनात्प्रधानं तु परिश्रिते ; स्विष्टकृदाद्यपरिश्रिते एव ।</p>
<h3 id="मनतर-190">मन्त्रः</h3>
<p>[संयुक्तमन्त्रः  - श्वे॒तायै᳚ श्वे॒तव॑थ्सायै दु॒ग्धम्म॑थि॒तमाज्य॑म्भव॒त्याज्य॒म्प्रोख्ष॑ण॒माज्ये॑न मार्जयन्ते॒ याव॑दे॒व ब्र॑ह्मवर्च॒सन्तथ्सर्व॑ङ्करो॒त्यति॑ ब्रह्मवर्च॒सङ्क्रि॑यत॒ इत्या॑हुरीश्व॒रो दु॒श्चर्मा॒ भवि॑तो॒रिति॑ मान॒वी ऋचौ॑ धा॒य्ये॑ कुर्या॒द्यद्वै किञ्च॒ मनु॒रव॑द॒त्तद्भे॑ष॒जम् (54)  भे॒ष॒जमे॒वास्मै॑ करोति॒ यदि॑ बिभी॒याद्दु॒श्चर्मा॑ भविष्या॒मीति॑ ]</p>
<p>श्वे॒तायै᳚ श्वे॒तव॑थ्सायै दु॒ग्धम्म॑थि॒तमाज्य॑म्भवति  ।</p>
<p>आज्य॒म्प्रोख्ष॑ण॒माज्ये॑न मार्जयन्ते ।<br>
याव॑दे॒व ब्र॑ह्मवर्च॒सन्तथ्सर्व॑ङ्करोति ।<br>
अति॑ ब्रह्मवर्च॒सङ्क्रि॑यत॒ इत्या॑हुः ।</p>
<h4 id="टक-190">टीका</h4>
<p>3श्वेताया इत्यादि ॥ ईदृशेनाज्येन एतत्कुर्यात् । सर्वब्रह्मवर्चसलाभः सर्वं प्रोक्षणमार्जनान्या[नाद्या]ज्येनेति ।</p>
<h3 id="मनतर-191">मन्त्रः</h3>
<p>ई॒श्व॒रोदु॒श्चर्मा᳚ भवि॑तो॒रिति॑।<br>
मान॒वी ऋचौ॑ धा॒य्ये॑ कुर्यात् ।</p>
<h4 id="टक-191">टीका</h4>
<p>एवं ब्रह्मवर्चसमतिक्रियते अन्यत्रोत्पाद्यते, तत्रायं दुश्चर्मा श्वित्री भवितुमीश्वरस्स्यादित्याहुर्ब्रह्मविदः, तत्परिहाराय मानवी मानव्यौ ऋचौ धाय्ये कुर्यात् । &lsquo;मक्षू देववतः&rsquo; इत्यासां द्वे धाय्ये । लोके दधाति । आद्ये इत्येके । अन्त्ये इत्यन्ये । &lsquo;देवानां य इन्मनः&rsquo; इति सर्वत्रानुषज्यते । &lsquo;समिद्ध्यमानः&rsquo; इति &lsquo;समिद्धः&rsquo; इत्येतयोर्मध्ये ये भवतः ते धाय्ये ।</p>
<h3 id="मनतर-192">मन्त्रः</h3>
<p>यद्वै किञ्च॒ मनु॒रव॑द॒त्, तद्भे॑ष॒जम् । <br>
भे॒ष॒जमे॒वास्मै॑ करोति ।<br>
यदि॑ बिभी॒याद्दु॒श्चर्मा॑ भविष्या॒मीति॑।</p>
<h4 id="टक-192">टीका</h4>
<p>यद्वा इत्यादि । मननान्मनुः मनस्वी प्रजापतिः । तेनोक्तं सर्वं भेषजं सर्वोपद्रवशमनं भवति । एवं मनोर्विशिष्टत्वान्मानव्योरपृचोर्विशिष्टत्वम् । अतस्तयोर्धाय्यात्वाद्दुश्चर्मत्वभयाप्रसङ्गः ॥</p>
<h3 id="मनतर-193">मन्त्रः</h3>
<p>[संयुक्तमन्त्रः  -सोमापौ॒ष्णञ्च॒रुन्निर्व॑पेथ्सौ॒म्यो वै दे॒वत॑या॒ पुरु॑षᳶ पौ॒ष्णाᳶ प॒शव॒स्स्वयै॒वास्मै॑ दे॒वत॑या प॒शुभि॒स्त्वच॑ङ्करोति॒ न दु॒श्चर्मा॑ भवति सोमारौ॒द्रञ्च॒रुन्निर्व॑पेत्प्र॒जाका॑म॒स्सोमो॒ वै रे॑तो॒धा अ॒ग्निᳶ प्र॒जाना᳚म्प्रजनयि॒ता सोम॑ ए॒वास्मै॒ रेतो॒ दधा᳚त्य॒ग्निᳶ प्र॒जाम्प्रज॑नयति वि॒न्दते᳚ (55)  प्र॒जाꣳ ]</p>
<p>सोमापौ॒ष्णञ्च॒रुन्निर्व॑पेत् ।<br>
सौ॒म्यो वै दे॒वत॑या॒ पुरु॑षᳶ पौ॒ष्णाᳶ प॒शवः॑ ।<br>
स्वयै॒वास्मै॑ दे॒वत॑या प॒शुभि॒स्त्वच॑ङ्करोति ।<br>
न दु॒श्चर्मा॑ भवति ।</p>
<p>सो॒मा॒रौ॒द्रञ्च॒रुन्निर्व॑पेत् ।<br>
प्र॒जाका॑म॒स्सोमो॒ वै रे॑तो॒धाः ।<br>
अ॒ग्निᳶ प्र॒जाना᳚म्प्रजनयि॒ता ।<br>
सोम॑ ए॒वास्मै॒ रेतो॒ दधा᳚ति  ।<br>
अ॒ग्निᳶ प्र॒जाम्प्रज॑नयति । <br>
वि॒न्दते᳚ प्र॒जाम् ।</p>
<h4 id="टक-193">टीका</h4>
<p>4-5सोमापौष्णमिति ॥ पूर्ववदुत्तरपदवृद्धिः ॥</p>
<h3 id="मनतर-194">मन्त्रः</h3>
<p>[संयुक्तमन्त्रः  सो॑मारौ॒द्रञ्च॒रुन्निर्व॑पेदभि॒चर᳚न्थ्सौ॒म्यो वै दे॒वत॑या॒ पुरु॑ष ए॒ष रु॒द्रो यद॒ग्निस्स्वाया॑ ए॒वैन॑न्दे॒वता॑यै नि॒ष्क्रीय॑ रु॒द्रायापि॑ दधाति ता॒जगार्ति॒मार्च्छ॑ति ]</p>
<p>सो॑मारौ॒द्रञ्च॒रुन्निर्व॑पेत्   ।<br>
अ॒भि॒चर᳚न्थ्सौ॒म्यो वै दे॒वत॑या॒ पुरु॑षः ।<br>
ए॒ष रु॒द्रो यद॒ग्निः ।<br>
स्वाया॑ ए॒वैन॑न्दे॒वता॑यै नि॒ष्क्रीय॑ रु॒द्रायापि॑ दधाति ।<br>
ता॒जगार्ति॒मार्च्छ॑ति ।</p>
<h4 id="टक-194">टीका</h4>
<p>6अग्निरिति ॥ रोदनाद्रुद्रत्वमग्नेः । स्वाया इति । सौम्यं पुरुषं सोमान्निष्क्रीय रुद्रायाग्नये अपिदधाति उपहरति, ताजक् तदानीमेवार्तिमार्छति ॥</p>
<h3 id="मनतर-195">मन्त्रः</h3>
<p>[संयुक्तमन्त्रः -  सोमारौ॒द्रञ्च॒रुन्निर्व॑पे॒ज्ज्योगा॑मयावी॒ सोमँ॒व्वा ए॒तस्य॒ रसो॑ गच्छत्य॒ग्निꣳ शरी॑रँ॒य्यस्य॒ ज्योगा॒मय॑ति॒ सोमा॑दे॒वास्य॒ रस॑न्निष्क्री॒णात्य॒ग्नेश्शरी॑रमु॒त यदि॑ (56)  इ॒तासु॒र्भव॑ति॒ जीव॑त्ये॒व सो॑मारु॒द्रयो॒र्वा ए॒तङ्ग्र॑सि॒तꣳ होता॒ निष्खि॑दति॒ स ई᳚श्व॒र आर्ति॒मार्तो॑रन॒ड्वान्‌होत्रा॒ देयो॒ वह्नि॒र्वा अ॑न॒ड्वान्‌वह्नि॒र्‌होता॒ वह्नि॑नै॒व वह्नि॑मा॒त्मानꣵ॑ स्पृणोति ]</p>
<p>सो॒मा॒रौ॒द्रञ्च॒रुन्निर्व॑पेत्  ।<br>
ज्योगा॑मयावी॒ सोमँ॒व्वा ए॒तस्य॒ रसो॑ गच्छति ।<br>
अ॒ग्निꣳ शरी॑रम् ।<br>
यस्य॒ ज्योगा॒मय॑ति।</p>
<p>सोमा॑दे॒वास्य॒  रस॑न्निष्क्री॒णाति॑ ।<br>
अ॒ग्नेश्शरी॑रमु॒त यदी॒तासु॒र्भव॑ति॒ जीव॑त्ये॒व ।</p>
<h4 id="टक-195">टीका</h4>
<p>7ज्योगामयावी व्याख्यातः ।</p>
<h3 id="मनतर-196">मन्त्रः</h3>
<p>सो॒मा॒रु॒द्रयो॒र्वा ए॒तङ्ग्र॑सि॒तꣳ होता॒ निष्खि॑दति।</p>
<h4 id="टक-196">टीका</h4>
<p>ग्रसितमिति । सोमारुद्रयोः आस्यगतं खलु होता याज्यया यजन्निष्खिदति निष्क्रमयति । &lsquo;ग्रसितस्कभित&rsquo; इति निपात्यते ।</p>
<h3 id="मनतर-197">मन्त्रः</h3>
<p>स ई᳚श्व॒र आर्तिम् ..</p>
<h4 id="टक-197">टीका</h4>
<p>ततश्च स आर्तिं गन्तुमीश्वरस्स्यात् ।</p>
<h3 id="मनतर-198">मन्त्रः</h3>
<p>आर्तो॑रन॒ड्वान्‌ होत्रा॒ देयः ।</p>
<h4 id="टक-198">टीका</h4>
<p>तस्मात्तेन होत्रा अन्वाहार्यसादनानन्तरं अनड्वान् देयः।</p>
<h3 id="मनतर-199">मन्त्रः</h3>
<p>वह्नि॒र्वा अ॑न॒ड्वान्‌वह्नि॒र्‌होता॒ वह्नि॑नै॒व वह्नि॑मा॒त्मानꣵ॑ स्पृणोति ।</p>
<h4 id="टक-199">टीका</h4>
<p>तथा सति वह्निना वोढ्रा अनडुहा वह्निं यज्ञस्य वोढारं आत्मानं स्पृणोति प्रीणयति, वर्धयति वा । सर्वत्यादिक्षु[स्पृ प्रीत्यादिषु] । सौवादिकः ॥</p>
<h3 id="मनतर-200">मन्त्रः</h3>
<p>[संयुक्तमन्त्रः  - सोमारौ॒द्रञ्च॒रुन्निर्व॑पे॒द्यᳵ का॒मये॑त॒ स्वे᳚ऽस्मा आ॒यत॑ने॒ भ्रातृ॑व्यञ्जनयेय॒मिति॒ वेदि॑म्परि॒गृह्या॒र्द्धमु॑द्ध॒न्याद॒र्द्धन्नार्द्धम्ब॒र्‌हिष॑स्स्तृणी॒याद॒र्द्धन्नार्द्धमि॒द्ध्मस्या᳚भ्याद॒द्ध्याद॒र्द्धन्न स्व ए॒वास्मा॑ आ॒यत॑ने॒ भ्रातृ॑व्यञ्जनयति ॥ (57)  ]</p>
<p>सो॒मा॒रौ॒द्र॒ञ्च॒रुन्निर्व॑पेत्  ।<br>
यᳵ का॒मये॑त॒ स्वे᳚ऽस्मा आ॒यत॑ने॒ भ्रातृ॑व्यञ्जनयेय॒मिति॑ ।</p>
<p>वेदि॑म्परि॒गृह्या॒र्द्धमु॑द्ध॒न्यात् ।</p>
<h4 id="टक-200">टीका</h4>
<p>8यः कामयेतेति ॥ कृषिभूमौ परस्य क्षेत्रमाश्रितां वेदिं परिगृह्य तस्या अर्धं वाध्यवसाय दक्षिणामुद्धन्यात् ।</p>
<h3 id="मनतर-201">मन्त्रः</h3>
<p>अ॒र्धन्न +++(उद्धन्यात् )+++।</p>
<h4 id="टक-201">टीका</h4>
<p>अर्धान्तरं नोद्धन्यात् ।</p>
<h3 id="मनतर-202">मन्त्रः</h3>
<p>अर्द्धम्ब॒र्‌हिष॑स्स्तृणी॒यात् ।</p>
<h4 id="टक-202">टीका</h4>
<p>अर्धं तदेव बर्हिषा स्तृणीयात् छादयेत् ।</p>
<h3 id="मनतर-203">मन्त्रः</h3>
<p>अ॒र्धन्न +++(तृणीयात्‌ )+++।</p>
<h4 id="टक-203">टीका</h4>
<p>अर्धान्तरं न स्तृणीयात् । बर्हिषोर्धमुत्करे त्यजेत् ।</p>
<h3 id="मनतर-204">मन्त्रः</h3>
<p>अ॒र्धमि॒ध्मस्या᳚भ्याद॒ध्यात् ।<br>
अ॒र्द्धन्न ।</p>
<h4 id="टक-204">टीका</h4>
<p>इध्मस्यार्धं अभ्यादध्यात् नार्धान्तरं. उत्करे तं त्यजेत् ।</p>
<h3 id="मनतर-205">मन्त्रः</h3>
<p>स्व ए॒वास्मा॑ आ॒यत॑ने॒ भ्रातृ॑व्यञ्जनयति ॥</p>
<h4 id="टक-205">टीका</h4>
<p>एवं कुर्वन् स्व एवायतने अस्मै भ्रातृव्यं जनयति गृहजातमेवास्य शत्रुं करोति ॥</p>
<p>इति द्वितीये द्वितीये दशमोनुवाकः ॥</p>
<h2 id="अनवक---११">अनुवाकः   ११</h2>
<p>विश्वेदेवाऋषयः</p>
<ul>
<li>१. ग्रामकामस्य  पुरोडाशः</li>
<li>२. प्रजाराजयोर्विरोधकामस्य  पुरोडाशः</li>
<li>३. प्रजाराजयोर्विरोधसमाधानेच्छोः  पुरोडाशः</li>
<li>४. ग्रामकामस्य पुरोडाशः</li>
<li>५. ग्रामकामस्य चरुः</li>
<li>६. समानैरप्रियस्य चरुपुरोडाशाः</li>
</ul>
<h3 id="मनतर-206">मन्त्रः</h3>
<p>[संयुक्तमन्त्रः  - ऐ॒न्द्रमेका॑दशकपाल॒न्निर्व॑पेन्मारु॒तꣳ स॒प्तक॑पाल॒ङ्ग्राम॑काम॒ इन्द्र॑ञ्चै॒व म॒रुत॑श्च॒ स्वेन॑ भाग॒धेये॒नोप॑ धावति॒ त ए॒वास्मै॑ सजा॒तान्प्रय॑च्छन्ति ग्रा॒म्ये॑व भ॑वत्याहव॒नीय॑ ऐ॒न्द्रमधि॑श्रयति॒ गार्‌ह॑पत्ये मारु॒तम्पा॑पवस्य॒सस्य॒ विधृ॑त्यै ]</p>
<p>ऐ॒न्द्रमेका॑दशकपाल॒न्निर्व॑पेत् ।<br>
मा॒रु॒तꣳ स॒प्तक॑पाल॒ङ्ग्राम॑कामः ।<br>
इन्द्र॑ञ्चै॒व म॒रुत॑श्च॒ स्वेन॑ भाग॒धेये॒नोप॑ धावति ।<br>
त ए॒वास्मै॑ सजा॒तान्प्रय॑च्छन्ति ।<br>
ग्रा॒म्ये॑व भ॑वति ।<br>
आ॒ह॒व॒नीय॑ ऐ॒न्द्रमधि॑श्रयति ।<br>
गार्‌ह॑पत्ये मारु॒तम्पा॑पवस्य॒सस्य॒ विधृ॑त्यै ।</p>
<h4 id="टक-206">टीका</h4>
<p>1ऐन्द्रमेकादशकपालमित्यादि ॥ गतम् । आहवनीये ऐन्द्रमित्यादि । व्याख्यातम् ॥</p>
<h3 id="मनतर-207">मन्त्रः</h3>
<p>[संयुक्तमन्त्रः  -
स॒प्तक॑पालो मारु॒तो भ॑वति स॒प्तग॑णा॒ वै म॒रुतो॑ गण॒श ए॒वास्मै॑ सजा॒तानव॑रुन्धेऽनू॒च्यमा॑न॒ आसा॑दयति॒ विश॑मे॒व (58) अ॒स्मा॒ अनु॑वर्त्मानङ्करोत्ये॒तामे॒व निर्व॑पे॒द्यᳵ का॒मये॑त ख्ष॒त्राय॑ च वि॒शे च॑ स॒मद॑न्दद्ध्या॒मित्यै॒न्द्रस्या॑व॒द्यन्ब्रू॑या॒दिन्द्रा॒यानु॑ ब्रू॒हीत्या॒श्राव्य॑ ब्रूयान्म॒रुतो॑ य॒जेति॑ मारु॒तस्या॑व॒द्यन्ब्रू॑यान्म॒रुद्भ्योऽनु॑ब्रू॒हीत्या॒श्राव्य॑ ब्रूया॒दिन्द्रँ॑य्य॒जेति॒ स्व ए॒वैभ्यो॑ भाग॒धेये॑ स॒मद॑न्दधाति]</p>
<p>स॒प्तक॑पालो मारु॒तो भ॑वति ।<br>
स॒प्तग॑णा॒ व वै म॒रुतः॑ ।<br>
गण॒श ए॒वास्मै॑ सजा॒तानव॑रुन्धे ।<br>
अ॒नू॒च्यमा॑न॒  आसा॑दयति ।</p>
<p>विश॑मे॒वा॒स्मा॒ अनु॑वर्त्मानङ्करोति ।<br>
ए॒तामे॒व निर्व॑पत् , यᳵ का॒मये॑त ख्ष॒त्राय॑ च वि॒शे च॑ स॒मद॑न्दद्ध्या॒मिति॑ ।</p>
<h4 id="टक-207">टीका</h4>
<p>2समदमिति ॥ क्षत्रवैश्ययोः परस्परं सङ्ग्रामं जनयेयमिति ।</p>
<h3 id="मनतर-208">मन्त्रः</h3>
<p>ऐ॒न्द्रस्या॑व॒द्यन्ब्रू॑या॒त्,<br>
इन्द्रा॒यानु॑ ब्रू॒हीति॑ ।</p>
<h4 id="टक-208">टीका</h4>
<p>ऐन्द्रस्यावद्यन् ब्रूयात् इन्द्रायानुब्रूहीति । होता च तदनीं &lsquo;इन्द्रं वो विश्वतस्परि&rsquo; इत्यन्वाह ।</p>
<h3 id="मनतर-209">मन्त्रः</h3>
<p>आ॒श्राव्य॑ ब्रूयात्, म॒रुतो॑ य॒जेति॑ ।</p>
<h4 id="टक-209">टीका</h4>
<p>अत्याक्रम्याश्राव्य ब्रूयात् मरुतो यजेति । होता च &lsquo;या वश्शर्म शशमानाय&rsquo; इति यजति ।</p>
<h3 id="मनतर-210">मन्त्रः</h3>
<p>मा॒रु॒तस्या॑व॒द्यन्ब्रू॑यात्,<br>
म॒रुद्भ्योऽनु॑ब्रू॒हीति॑ ।</p>
<h4 id="टक-210">टीका</h4>
<p>अथ मारुतस्यावद्यन् ब्रूयात् मरुद्भ्योनुब्रूहीति । होता च &lsquo;मरुतो यद्ध वो दिवः&rsquo; इत्यन्वाह ।</p>
<h3 id="मनतर-211">मन्त्रः</h3>
<p>आा॒श्राव्य॑ ब्रूयात् , इन्द्रँ॑य्य॒जेति॑ ।</p>
<h4 id="टक-211">टीका</h4>
<p>अत्याक्रम्याश्राव्य ब्रूयादिन्द्रं यज इति । होता च &lsquo;इन्द्रं नरः&rsquo; इति यजति ।</p>
<h3 id="मनतर-212">मन्त्रः</h3>
<p>स्व ए॒वैभ्यो॑ भाग॒धेये॑ स॒मद॑न्दधाति ।</p>
<h4 id="टक-212">टीका</h4>
<p>एवं स्वे भागधेये इन्द्रस्य मरुतां च कल्पमुपादधाति । ततश्चैते वितृंहाणाः परस्परं हिंसन्तस्तिष्ठन्ति क्षत्रिया विशश्च संग्रामरुचयो भवन्ति ॥</p>
<h3 id="मनतर-213">मन्त्रः</h3>
<p>[संयुक्तमन्त्रः  - वितृꣳहा॒णास्ति॑ष्ठन्त्ये॒तामे॒व (59)  निर्व॑पे॒द्यᳵ का॒मये॑त॒ कल्पे॑र॒न्निति॑ यथादेव॒तम॑व॒दाय॑ यथादेव॒तय्यँ॑जेद्भाग॒धेये॑नै॒वैनान्॑यथाय॒थङ्क॑ल्पयति॒ कल्प॑न्त ए॒व]</p>
<p>वि॒तृ॒ꣳ॒हा॒णास्ति॑ष्ठन्ति ।<br>
ए॒तामे॒व  निर्व॑पे॒द्यᳵ का॒मये॑त॒ कल्पे॑र॒न्निति॑ ।</p>
<h4 id="टक-213">टीका</h4>
<p>3कल्पेरन् निवृत्तसंग्रामा विड्रूपेऽवतिष्ठेरन्नित्यर्थः ।</p>
<h3 id="मनतर-214">मन्त्रः</h3>
<p>य॒था॒दे॒व॒तम॑व॒दाय॑ यथादेव॒तय्यँ॑जेत् ।</p>
<h4 id="टक-214">टीका</h4>
<p>यथादेवतमिति । या यस्य देवता तदनतिक्रमेणावदाय यजेत् ।</p>
<h3 id="मनतर-215">मन्त्रः</h3>
<p>भा॒ग॒धेये॑नै॒वैनान्॑ यथाय॒थङ्क॑ल्पयति।</p>
<h4 id="टक-215">टीका</h4>
<p>ततश्चैतान्यथायथं ये यस्य भागः तेनैव तं कल्पयति स्थापयति ।</p>
<h3 id="मनतर-216">मन्त्रः</h3>
<p>कल्प॑न्त ए॒व ।</p>
<h4 id="टक-216">टीका</h4>
<p>ततश्च ते निवृत्तविरोधा विकल्पन्ते ॥</p>
<h3 id="मनतर-217">मन्त्रः</h3>
<p>[संयुक्तमन्त्रः  -ऐन्द्रमेका॑दशकपाल॒न्निर्व॑पेद्वैश्वदे॒वन्द्वाद॑शकपाल॒ङ्ग्राम॑काम॒ इन्द्र॑ञ्चै॒व विश्वाꣳ॑श्च दे॒वान्थ्स्वेन॑ भाग॒धेये॒नोप॑ धावति॒ त ए॒वास्मै॑ सजा॒तान्प्रय॑च्छन्ति ग्रा॒म्ये॑व भ॑वत्यै॒न्द्रस्या॑व॒दाय॑ वैश्वदे॒वस्याव॑द्ये॒दथै॒न्द्रस्य॑ (60)  उ॒परि॑ष्टादिन्द्रि॒येणै॒वास्मा॑ उभ॒यत॑स्सजा॒तान्परि॑गृह्णात्युपाधा॒य्य॑पूर्वयँ॒व्वासो॒ दख्षि॑णा सजा॒ताना॒मुप॑हित्यै ]</p>
<p>ऐ॒न्द्रमेका॑दशकपाल॒न्निर्व॑पेत् ।<br>
वै॒श्व॒दे॒वन्द्वाद॑शकपाल॒ङ्ग्राम॑कामः ।<br>
इन्द्र॑ञ्चै॒व विश्वाꣳ॑श्च दे॒वान्थ्स्वेन॑ भाग॒धेये॒नोप॑ धावति ।<br>
त ए॒वास्मै॑ सजा॒तान्प्रय॑च्छन्ति ।<br>
ग्रा॒म्ये॑व भ॑वति ।<br>
ऐ॒न्द्रस्या॑व॒दाय॑ वैश्वदे॒वस्याव॑द्येत् ।</p>
<h4 id="टक-217">टीका</h4>
<p>4ऐन्द्रस्येत्यादि ॥ प्रथममैन्द्रस्यावदाय द्विर्वैश्वदेवस्यावद्यति ।</p>
<h3 id="मनतर-218">मन्त्रः</h3>
<p>अथै॒न्द्रस्यो॒परि॑ष्टात्  +++(अवद्यति)+++ ।</p>
<h4 id="टक-218">टीका</h4>
<p>अथैन्द्रस्योपरिष्टात्पुनरवद्यति ।</p>
<h3 id="मनतर-219">मन्त्रः</h3>
<p>इ॒न्द्रि॒येणै॒वास्मा॑ उभ॒यत॑स्सजा॒तान्परि॑गृह्णाति ।</p>
<h4 id="टक-219">टीका</h4>
<p>एवमिन्द्रियेणेन्द्रदत्तेन वीर्येण सजातानुभयतः आदावन्ते च परिगृह्णाति ।</p>
<h3 id="मनतर-220">मन्त्रः</h3>
<p>उ॒पा॒धा॒य्य॑पूर्वयँ॒व्वासो॒ दख्षि॑णा ।</p>
<h4 id="टक-220">टीका</h4>
<p>अथान्वाहार्यमासाद्य उपाधाय्यपूर्वयं वासो दक्षिणां दद्यात् ।<br>
वस्त्रान्तरयो[न्तर्यो]रुपधेयं रत्रं विरुत्रं(?) उपाधाय्यम् । छान्दसो ण्यत्, कृदुत्तरपदप्रकृतिस्वरत्वेन &lsquo;तित्स्वरितम्&rsquo; इति स्वरितत्वम् । तत्सूत्रम् पूर्वं वानकाल एव यातीति उपाधाय्यपूर्वयम् । विचि नपुंसकस्य ह्रस्वत्वम्, दासीभारादित्वात्पूर्वपदप्र्कृतिस्वरत्वम् । बहुव्रीहिर्वा - उपाधाय्यं वस्त्रं पूर्वयं प्रथमं प्राप्यं यस्य कारणत्वेन तत्तथोक्तम् ।</p>
<h3 id="मनतर-221">मन्त्रः</h3>
<p>स॒जा॒ताना॒मुप॑हित्यै ।</p>
<h4 id="टक-221">टीका</h4>
<p>उपहित्यै उपसेवायै भवति सजातानाम् ॥</p>
<h3 id="मनतर-222">मन्त्रः</h3>
<p>[संयुक्तमन्त्रः  - पृश्ञि॑यै दु॒ग्धे प्रैय॑ङ्गवञ्च॒रुन्निर्व॑पेन्म॒रुद्भ्यो॒ ग्राम॑काम॒ᳶ पृश्ञि॑यै॒ वै पय॑सो म॒रुतो॑ जा॒ताᳶ पृश्ञि॑यै प्रि॒यङ्ग॑वो मारु॒ताᳵ खलु॒ वै दे॒वत॑या सजा॒ता म॒रुत॑ ए॒व स्वेन॑ भाग॒धेये॒नोप॑धावति॒ त ए॒वास्मै॑ सजा॒तान्प्रय॑च्छन्ति ग्रा॒म्ये॑व भ॑वति]</p>
<p>पृश्ञि॑यै दु॒ग्धे ।</p>
<h4 id="टक-222">टीका</h4>
<p>5पृश्नियै दुग्धे इत्यादि ॥ पृश्निः श्वेता गौः । शुक्लबिन्दुचितेत्येके ।</p>
<h3 id="मनतर-223">मन्त्रः</h3>
<p>प्रैय॑ङ्गवञ्च॒रुन्निर्व॑पेत्  ।<br>
म॒रुद्भ्यो॒ ग्राम॑कामः।</p>
<h4 id="टक-223">टीका</h4>
<p>प्रैय्यङ्गवमिति । प्रियङ्गुः धान्यविशेषः । विकारे &lsquo;ओरञ्&rsquo; इत्यञ् ।</p>
<h3 id="मनतर-224">मन्त्रः</h3>
<p>पृश्ञि॑यै॒ वै पय॑सो म॒रुतो॑ जा॒ताः ।<br>
पृश्ञि॑यै प्रि॒यङ्ग॑वः +++(म॒रुतो॑ जा॒ताः)+++।</p>
<h4 id="टक-224">टीका</h4>
<p>पृश्नियै प्रियङ्गव इति । पयसो जाता इत्येव ।</p>
<h3 id="मनतर-225">मन्त्रः</h3>
<p>मारु॒ताᳵ खलु॒ वै दे॒वत॑या सजा॒ताः ।
म॒रुत॑ ए॒व स्वेन॑ भाग॒धेये॒नोप॑धावति ।
त ए॒वास्मै॑ सजा॒तान्प्रय॑च्छन्ति ।
ग्रा॒म्ये॑व भ॑वति।</p>
<h4 id="टक-225">टीका</h4>
<p>मारुताः खलु वा इत्यादि । गतम् ॥</p>
<h3 id="मनतर-226">मन्त्रः</h3>
<p>[संयुक्तमन्त्रः  - प्रि॒यव॑ती याज्यानुवा॒क्ये᳚<br>
भ॒व॒त॒ᳶ प्रि॒यमे॒वैनꣳ॑ समा॒नाना᳚ङ्करोति द्वि॒पदा॑ पुरोनुवा॒क्या॑ भवति द्वि॒पद॑ ए॒वाव॑रुन्धे॒ चतु॑ष्पदा या॒ज्या॑ चतु॑ष्पद ए॒व प॒शूनव॑रुन्धे ]</p>
<p>प्रि॒यव॑ती याज्यानुवा॒क्ये᳚ भवतः ।<br>
प्रि॒यमे॒वैनꣳ॑ समा॒नाना᳚ङ्करोति ।</p>
<h4 id="टक-226">टीका</h4>
<p>6प्रियवती इति ॥ &lsquo;प्रिया वो नाम हुवे तुराणां&rsquo; &lsquo;श्रियसे कं भाणुभिः&rsquo; इत्येते प्रियशब्दवत्यौ याज्यानुवाक्ये भवतः ।</p>
<h3 id="मनतर-227">मन्त्रः</h3>
<p>द्वि॒पदा॑ पुरोनुवा॒क्या॑ भवति ।<br>
द्वि॒पद॑ ए॒वाव॑रुन्धे ।</p>
<h4 id="टक-227">टीका</h4>
<p>द्विपदेति । प्रिया वो नामेति द्विपदा त्रिष्टुप् &lsquo;एकद्वित्रिभिश्च पङ्क्त्यान्या&rsquo; इति । द्वौ पादावस्या इति द्विपदा । &lsquo;सङ्ख्यासुपूर्वस्य&rsquo; इति लोपस्समासान्तः, &lsquo;टाबृचि&rsquo; इति टापि &lsquo;पादः पत्&rsquo; इति पद्भावः, &lsquo;द्वित्रिभ्यां पद्दन्&rsquo; इत्युत्तरपदान्तोदात्तत्वम् ।</p>
<h3 id="मनतर-228">मन्त्रः</h3>
<p>चतु॑ष्पदा या॒ज्या॑ चतु॑ष्पद ए॒व प॒शूनव॑रुन्धे ।</p>
<h4 id="टक-228">टीका</h4>
<p>एवं चतुष्पदा याज्येति । &lsquo;श्रियसे कम्&rsquo; इति पूर्वोक्ता ॥</p>
<h3 id="मनतर-229">मन्त्रः</h3>
<p>[संयुक्तमन्त्रः  -देवासु॒रास्सय्यँ॑त्ता आस॒न्ते दे॒वा मि॒थो विप्रि॑या आस॒न्ते ३॒॑ ऽन्यो᳚न्यस्मै॒ ज्यैष्ठ्या॒याति॑ष्ठमानाश्चतु॒र्धा व्य॑क्रामन्न॒ग्निर्वसु॑भि॒स्सोमो॑ रु॒द्रैरिन्द्रो॑ म॒रुद्भि॒र्वरु॑ण आदि॒त्यैस्स इन्द्र॑ᳶ प्र॒जाप॑ति॒मुपा॑धाव॒त्तम् (62)<br>
ए॒तया॑ सं॒ज्ञान्या॑ऽयाजयद॒ग्नये॒ वसु॑मते पुरो॒डाश॑म॒ष्टाक॑पाल॒न्निर॑वप॒थ्सोमा॑य रु॒द्रव॑ते च॒रुमिन्द्रा॑य म॒रुत्व॑ते पुरो॒डाश॒मेका॑दशकपालँ॒व्वरु॑णायाऽऽदि॒त्यव॑ते च॒रुन्ततो॒ वा इन्द्र॑न्दे॒वा ज्यैष्ठ्या॑या॒भि सम॑जानत॒]</p>
<p>दे॒वा॒सु॒रास्सय्यँ॑त्ता आसन् ।<br>
ते दे॒वा मि॒थो विप्रि॑या आसन् ।</p>
<h4 id="टक-229">टीका</h4>
<p>7देवासुरा इत्यादि - सज्ञानेष्टिविधिः । देवा अपि मिथो विप्रिया आसन् ।</p>
<h3 id="मनतर-230">मन्त्रः</h3>
<p>ते ३॒॑ ऽन्यो᳚न्यस्मै॒ ज्यैष्ठ्या॒याति॑ष्ठमानाश्चतु॒र्धा व्य॑क्रामन्,<br>
अ॒ग्निर्वसु॑भिः, सोमो॑ रु॒द्रैः, इन्द्रो॑ म॒रुद्भिः, ्वरु॑ण आदि॒त्यैः ।</p>
<h4 id="टक-230">टीका</h4>
<p>ते देवा अन्योन्यस्य ज्यैष्ठ्यं श्रैष्ठ्यमसहमानाः अ न्योन्यस्मै अतिष्ठमानाः कार्येष्वप्रकाशमानाश्चतुर्धा व्यक्रामन् चतुर्धा व्यूह्य स्थिताः ।<br>
इन्द्रमनादृत्य अग्निर्वसुभिरित्यादिक्रमेण स्थिताः ।</p>
<p>अन्योन्यस्मा इति &lsquo;कर्मव्यतिहारे सर्वनाम्नो द्वे भवतः समासवच्च बहुलम् यदा न समासवत्प्रथमैकवचनं तदा पूर्वपदस्य&rsquo; इति समासाभावे पूर्वपदस्य प्रथमैकवचनम् । अन्यस्मै अन्यस्मै इत्यर्थः । &lsquo;श्लाघह्नुङ्स्थाशपाम्&rsquo; इति सम्प्रदानत्वम् । &lsquo;प्रकाशनस्थेयाख्ययोश्च&rsquo; इत्यात्मनेपदम् ।</p>
<p>ज्यैष्ठ्यायेति तादर्थ्ये चतुर्थी ।</p>
<h3 id="मनतर-231">मन्त्रः</h3>
<p>स इन्द्र॑ᳶ प्र॒जाप॑ति॒मुपा॑धावत् ।</p>
<h4 id="टक-231">टीका</h4>
<p>अथेन्द्रो देवानां राजा प्रजापतिमुपाधावत् इत्थमस्मिन् प्रतिविधेह्यत्रेति ।</p>
<h3 id="मनतर-232">मन्त्रः</h3>
<p>तमे॒तया॑ सं॒ज्ञान्या॑ऽयाजयत् ।</p>
<p>अ॒ग्नये॒ वसु॑मते पुरो॒डाश॑म॒ष्टाक॑पाल॒न्निर॑वपत्  ।</p>
<p>सोमा॑य रु॒द्रव॑ते च॒रुम्  +++(निरवपत्‌)+++ ।</p>
<p>इन्द्रा॑य म॒रुत्व॑ते पुरो॒डाश॒मेका॑दशकपालं +++(निरवपत्)+++ ।</p>
<p>वरु॑णायाऽऽदि॒त्यव॑ते च॒रुम्  +++(निरवपत्)+++ ।</p>
<h4 id="टक-232">टीका</h4>
<p>अथ प्रजापतिरिन्द्रं संज्ञानेष्ट्या अयाजयत्, &lsquo;अग्नये वसुमते&rsquo; इत्येतया संज्ञायते सम्यग्ज्येष्ठभावेन ज्ञायते अनयेति करणे ल्युट् ।</p>
<h3 id="मनतर-233">मन्त्रः</h3>
<p>ततो॒ वा इन्द्र॑न्दे॒वा ज्यैष्ठ्या॑या॒भि सम॑जानत ।</p>
<h4 id="टक-233">टीका</h4>
<p>ततो देवा ज्यैष्ठ्याय इन्द्रमभिसमजानत अभ्युपगतवन्तोस्य ज्यैष्ठ्यम् । &lsquo;सम्प्रतिभ्यामनाध्याने&rsquo; इत्यात्मनेपदम् ॥</p>
<h3 id="मनतर-234">मन्त्रः</h3>
<p>[संयुक्तमन्त्रः  - यस्स॑मा॒नैर्मि॒थो विप्रि॑य॒स्स्यात्तमे॒तया॑ सं॒ज्ञान्या॑ याजयेद॒ग्नये॒ वसु॑मते पुरो॒डाश॑म॒ष्टाक॑पाल॒न्निर्व॑पे॒थ्सोमा॑य रु॒द्रव॑ते च॒रुमिन्द्रा॑य म॒रुत्व॑ते पुरो॒डाश॒मेका॑दशकपालँ॒व्वरु॑णायाऽऽदि॒त्यव॑ते च॒रुमिन्द्र॑मे॒वैन॑म्भू॒तञ्ज्यैष्ठ्या॑य समा॒ना अ॒भिसञ्जा॑नते॒ वसि॑ष्ठस्समा॒नाना᳚म्भवति ॥ (63)  ]</p>
<p>यस्स॑मा॒नैर्मि॒थो विप्रि॑य॒स्स्यात् ।<br>
तमे॒तया॑ सं॒ज्ञान्या॑ याजयेत्  ।<br>
अ॒ग्नये॒ वसु॑मते पुरो॒डाश॑म॒ष्टाक॑पाल॒न्निर्व॑पेत्।<br>
सोमा॑य रु॒द्रव॑ते च॒रुम् +++(निर्वपेत् )+++ ।<br>
इन्द्रा॑य म॒रुत्व॑ते पुरो॒डाश॒मेका॑दशकपलं +++(निर्वपेत्)+++ ।<br>
वरु॑णायाऽऽदि॒त्यव॑ते च॒रुम् +++( निर्वपेत् )+++।</p>
<h4 id="टक-234">टीका</h4>
<p>8यस्समानैरित्यादि ॥ स यैस्सञ्जिज्ञासीत तेषूपरतेष्वेतामिष्टिं निर्वपेत् ।</p>
<h3 id="मनतर-235">मन्त्रः</h3>
<p>इन्द्र॑मे॒वैन॑म्भू॒तञ्ज्यैष्ठ्या॑य समा॒ना अ॒भिसञ्जा॑नते ।<br>
वसि॑ष्ठस्समा॒नाना᳚म्भवति ॥</p>
<h4 id="टक-235">टीका</h4>
<p>ततस्समाना एनं यजमानमिन्द्रमेव भूतं ज्यैष्ठ्याय अभिसञ्जानते । ततस्समानानां वसिष्ठः वसुमत्तमो भवति । &lsquo;विन्मतोर्लुक्&rsquo; ; &lsquo;टेः&rsquo; इति टिलोपः ॥</p>
<p>इति द्वितीये द्वितीये एकादशोनुवाकः ॥</p>
<h2 id="अनवक--१२-कमयषटयजयपरनवकय">अनुवाकः  १२ काम्येष्टियाज्यापुरोनुवाक्याः।</h2>
<p>विश्वेदेवा ऋषयः</p>
<p>८,१०, १३-१९, २१, २७ त्रिष्टुप्, ७,९,२०,२८-२९ गायत्री, ११,१२,२६ अनुष्टुप्, २४ उष्णिक्, पदपङ्क्तिर्वा, २५ पङ्क्तिः ।</p>
<h3 id="मनतर-236">मन्त्रः</h3>
<p>हि॒र॒ण्य॒ग॒र्भः..</p>
<h4 id="टक-236">टीका</h4>
<p>1अथ याज्याकाण्डं वैश्वदेवमेव । &lsquo;यो मृत्योर्बिभीयात्तस्मा एतां प्राजापत्यां शतकृष्णलां निर्वपेत्&rsquo; इत्यस्याः पुरोनुवाक्या - हिरण्यगर्भ इति त्रिष्टुप् ॥ प्रतीकग्रहणं चेदं &lsquo;हिरण्यगर्भस्समवर्तताग्रे&rsquo; इत्यस्याः । इयं चाग्निकाण्डे व्याख्यास्यते, यत्राम्नास्यते &lsquo;ऊर्ध्वा अस्य&rsquo; इत्यत्र ।</p>
<p>हिरण्मयाण्डगर्भः प्रजापतिः अग्रे प्रथमं समवर्तत ततो जातः । सर्वस्य भूतजातस्य एकः पतिरासीत् । स पृथिवीं विस्तीर्णां दिवं द्यां अन्तरिक्षमिमां भूमिं च दाधार धारयति । तस्मै कस्मै एकस्मै, अविज्ञातस्वभावाय वा देवाय हविषाऽनेन विधेम परिचरेमेति ॥</p>
<ul>
<li>हि॒र॒ण्य॒ग॒र्भस्सम॑वर्त॒ताग्रे॑ भू॒तस्य॑ जा॒तᳶ पति॒रेक॑ आसीत् ।<br>
स दा॑धार पृथि॒वीन्द्याम् [31]  उ॒तेमाङ्कस्मै॑ दे॒वाय॑ ह॒विषा॑ विधेम । +++(अस्य व्याख्यानं  नोपलब्धम् -४ काण्डे)+++</li>
</ul>
<h3 id="मनतर-237">मन्त्रः</h3>
<p>आपो॑ ह॒ यत् ..</p>
<h4 id="टक-237">टीका</h4>
<p>2अथ तत्रैव पुरोनुवाक्याविकल्पः - आपो ह यदिति त्रिष्टुप् ॥ इदं च प्रतीकग्रहणं &lsquo;आपो ह यन्महतीर्विश्वम्&rsquo; इत्यस्याः । इयमपि तत्रैव व्याख्यास्यते । महत्य आपो यस्माद्गर्भमायन् दक्षं सर्वसृष्टिकुशलं दधानास्तमेव गर्भं स्वयंभुञ्जयन्त्यः जनयितुकामाः तस्मात्कारणाद्देवानां सर्वेषामेकोसुः प्राणभूतः प्रजापतिर्निरवर्तत निष्पन्नोऽभवत् । तस्मै कस्मै एकस्मै, अविज्ञातस्वभावाय वा देवाय हविषा परिचरेमेति ॥</p>
<ul>
<li>आपो॑ ह॒ यन्म॑ह॒तीर्विश्व᳚म् [33]  आय॒न्दख्ष॒न्दधा॑ना ज॒नय॑न्तीर॒ग्निम् ।<br>
ततो॑ दे॒वाना॒न्निर॑वर्त॒तासु॒रेक॒ᳵ कस्मै॑ दे॒वाय॑ ह॒विषा॑ विधेम । +++(अस्य व्याख्यानं नोपलब्धम् -४ काण्डे)+++</li>
</ul>
<h3 id="मनतर-238">मन्त्रः</h3>
<p>प्रजा॑पते &hellip;</p>
<h4 id="टक-238">टीका</h4>
<p>3अथ तत्रैव याज्या - प्रजापत इति त्रिष्टुप् ॥ इदं च प्रतीकग्रहणं &lsquo;प्रजापते न त्वदेतान्यन्यः&rsquo; इत्यस्याः । इयं च &lsquo;सोमस्य त्विषिरसि&rsquo; इत्यत्र व्याख्याता ।</p>
<ul>
<li>
<p>(यजमानायतने शार्दूलचर्मोपस्तृणाति - सोमस्य त्विषिरसीति ॥ सोमस्य या त्विषिर्दीप्तिः सैव त्वमसि दीप्तत्वात् व्यापित्वाच्छान्तत्वाच्च । तवेव मे ममापि त्वीषिर्भूयात् दीप्ता व्यापिनी शान्ता चेत्याशास्ते ॥)</p>
<ul>
<li>
<p>प्रजा॑पते॒ न त्वदे॒तान्य॒न्यो विश्वा॑ जा॒तानि॒ परि॒ ता ब॑भूव । <br>
यत्का॑मास्ते जुहु॒मस्तन्नो॑ अस्तु व॒यꣵ स्या॑म॒ पत॑यो रयी॒णाम् ॥ [28]</p>
</li>
<li>
<p>युवराजस्य प्रतिहितस्य गृहे जुहोति - प्रजापत इति त्रिष्टुभा ॥ हे प्रजापते त्वत्तोन्यः कश्चिदपि तान्येतानि विश्वा विश्वानि जातानि जन्मवन्ति वस्तूनि परिबभूव परिभवति वाप्नोति परिगृह्णाति वा । यद्वा - त्वदेतानि त्वत्तो जातानि विश्वानि वस्तूनि कश्चिदन्यः पीरबभूव न त्वमेव परिभवसि, तस्मादेवं तावन्महानुभावस्त्वम् । न च मया किञ्चिदज्ञातमस्ति ; अतो यत्कामा यत्फलं कामयमानाः ते जुहुमस्तन्नोस्माकमस्तु त्वत्प्रसादात् स कामोस्माकं सम्पद्यताम् । &lsquo;शीलिकामिभिक्षाचरिभ्यः&rsquo; इति णः, पूर्वपदप्रकृतिस्वरत्वं च । इदं तु विशेषेणेत्याह - वयं रयीणां धनानां पतयः सर्वदा स्यामेत्याशास्ते ॥</p>
</li>
</ul>
</li>
</ul>
<p>हे प्रजापते न खलु कश्चित् त्वत्तोन्यः तान्येतानि विश्वानि जातानि भूतानि परिबभूव परिभवति । तस्माद्यत्कामा वयं जुहुमस्तन्नोस्माकमस्तु । किञ्च - वयं रयीणां पतयस्स्वामिनश्च स्यामेति ॥</p>
<h3 id="मनतर-239">मन्त्रः</h3>
<p>स वे॑द पु॒त्रᳶ पि॒तर॒ꣳ॒ स मा॒तर॒ꣳ॒ स सू॒नुर्भु॑व॒थ्स भु॑व॒त्पुन॑र्मघः ।<br>
स द्यामौर्णो॑द॒न्तरि॑ख्ष॒ꣳ॒ स सुव॒स्स विश्वा॒ भुवो॑ अभव॒थ्स आऽभ॑वत् ।</p>
<h4 id="टक-239">टीका</h4>
<p>4अथ तत्रैव याज्याविकल्पः - स वेद पुत्र इतीयं जगती ॥ स एव प्रजापतिः पुत्रो भूत्वा पितरं मातरं च वेद जानाति, ममायं पिता इयं मातेति जानन् पुत्रात्मना स एव वर्तते । स एव सूनुर्भुवत् यो यस्सोतव्य उत्पाद्यः पदार्थः सोपि भूधरादिस्स एव भवेत् । पुनश्च स एव मघः हिरण्यादि धनं भुवत् भवेत् स एव तथा भवति । भवतेर्लेटि शपो लुक्, &lsquo;भूसुवोस्तिङि&rsquo; इति गुणाभावः । यद्वा - सू नुस्सोमयजमानः, तद्भावेन च भवति । मघस्सोतव्यस्सोमः तादात्म्येन च वर्तते ।<br>
किञ्च - स एव द्यां द्युलोकं और्णोछादयति स्वेन महिम्ना तेजसा वा स एवान्तरिक्षमौर्णोदित्येव । स एव सुवः पृथिवीं च और्णोत् । सुष्ठु वरणात् सुवस्सर्वविकाराणां सुष्ठु गन्त्री । तन्वादित्वादुवङ्, छान्दसमाद्युदात्तत्वम् । यद्वा - सूतेरसुनि गुणाभावश्छान्दसः सवित्री सर्वविकाराणाम् । किं बहुनेत्याह  - स एव विश्वा भुवः भूतजातानि विश्वा भुवः भावयित्रीः स्योनीः [योनीः] कारणानि अभवत् प्राप्तवान् उत्पादितवान् । स एव चाभवत् आवृत्यावृत्य प्राप्नोति उत्पादयति । यद्वा - स एव विश्वा भुवो अभवत् भवति विश्वभूतजातात्मना कारणात्मना वा स एवावतिष्ठते । स एव चावृत्य तद्रूपेण भवति वर्तते सोस्माकं प्रत्यूह मपनयत्विति ॥</p>
<h3 id="मनतर-240">मन्त्रः</h3>
<p>उदु॒ त्यम् &hellip;</p>
<h4 id="टक-240">टीका</h4>
<p>5&rsquo;यो ब्रह्मवर्चसकामस्स्यात्तस्मा एतं सौर्यं चरुं निर्वपेत्&rsquo; इत्यस्याः पुरोनुवाक्या - उदु त्यमिति गायत्री ॥ व्याख्यातेयं ग्रहेषु , अस्या इदं प्रतीकग्रहणम् । तमिमं जातवेदसं देवं सूर्यं केतवो रश्मय उद्वहन्ति विश्वस्य लोकस्य दर्शनार्थमिति ॥</p>
<ul>
<li>उदु॒ त्यञ्जा॒तवे॑दसन्दे॒वँव्व॑हन्ति के॒तवः॑ ।<br>
दृ॒शे विश्वा॑य॒ सूर्य᳚म् ॥</li>
</ul>
<p>&ndash; अथ दाक्षिणं काण्डं सौम्यमेव । तत्र शौरीभ्यामृग्भ्यां गार्हपत्ये जुहोति - उदुत्यमिति प्रथमा गायत्री, द्वितीया त्रिष्टुप् ॥<br>
तत्र प्रथमा - &lsquo;उदायुषा&rsquo; इत्यत्र व्याख्याता । त्यं तं इमं देवं जातवेदसं जातप्रज्ञं जातानां वेदितारं केतवो रश्मय उद्वहन्ति ऊर्ध्वं वहन्ति दृशे द्रष्टुं विश्वाय विश्वार्थं, विश्वो लोको यथैनं पश्येदिति । &lsquo;सुवर्गाय वा एतानि लोकाय हुयन्ते यद्दाक्षिणानि&rsquo; इत्यादि ब्राह्मणम ॥</p>
<p>&ndash; [ सौर्यर्चा कृष्णाजिनं पुरस्तात्प्रत्यानह्यत्यूर्ध्वग्रीवम् - उदुत्यमिति गायत्र्या ॥<br>
त्यं तं जातवेदसं जातानां वेदितारम् । &lsquo;गतिकारकयोरपि&rsquo; इत्यसुन्प्रत्ययः । जातप्रज्ञानं वा सूर्यं देवं देवनादिगुणयुक्तं उद्वहन्ति ऊर्ध्वं वहन्ति केतवो रश्मयः दृशे द्रष्टुम् । &lsquo;दृशे विख्ये च&rsquo; इति निपात्यते । विश्वाय विश्वार्थं विश्वं लोको यथा एनं पश्येत् तदनुरूपमुद्वहन्ति । स्मैभावाभावश्छान्दंसः । क्रियमाणेन का सङ्गतिः? उच्यते - एतस्य कर्मणस्सामर्थ्यादेतदेवं भवतीति ॥]</p>
<h3 id="मनतर-241">मन्त्रः</h3>
<p>चि॒त्रम्&hellip;</p>
<h4 id="टक-241">टीका</h4>
<p>6तत्रैव याज्या - चित्रमिति त्रिष्टुप् ॥ इयमपि तत्रैव व्याख्याता । प्रतीकग्रहणमेवेदम् । चित्रं चायनीयं देवानामनीकं चमूस्थानीयं मित्रादीनामपि चक्षुस्स्थानीयमुदगादुद्गच्छति । उदुत्यं च द्यावापृथिवी अन्तरिक्षं च आप्रा आप्रात् आपूरयन्ति । जगतः जङ्गमस्य तस्थुषः स्थावरस्य चात्मा सूर्य इति ॥</p>
<ul>
<li>
<p>चि॒त्रन्दे॒वाना॒मुद॑गा॒दनी॑क॒ञ्चख्षु॑र्मि॒त्रस्य॒ वरु॑णस्या॒ग्नेः ।<br>
आऽप्रा॒ द्यावा॑पृथि॒वी अ॒न्तरि॑ख्ष॒ꣳ॒ सूर्य॑ आ॒त्मा जग॑तस्त॒स्थुषः॑ [47]  च॒ ।</p>
<p>&ndash;  चि॒त्रन्दे॒वाना॒मुद॑गा॒दनी॑क॒ञ्चख्षु॑र्मि॒त्रस्य॒ वरु॑णस्या॒ग्नेः ।<br>
आऽप्रा॒ द्यावा॑पृथि॒वी अ॒न्तरि॑ख्ष॒ꣳ॒ सूर्य॑ आ॒त्मा जग॑तस्त॒स्थुष॑श्च ॥</p>
<ul>
<li>अथ द्वितीया - चित्रं चायनीयं देवानामनीकं सङ्घातरूपम्मण्डलम् । यद्वा - देवानां रश्मीनां अनीकं मुखं समुदायस्थानं वा । मित्रादीनां देवानामपि चक्षुस्स्थानं , तेपि हि तेन प्रकाशितं पश्यन्ति । यद्वा - मित्रत्वादिपदप्राप्तिहेतुत्वाच्चक्षुरित्युपचर्यते । उपलक्षणं चैतत्, सर्वदेवतापदलाभहेतुत्वात्; भवति मण्डलोपासनमिति । इर्दृशमण्डलमुदगात् उदेति । छान्दसो लुङ्, &lsquo;गातिस्था&rsquo; इति सिचो लुक् । यदा ईदृशम्मण्डलमुदेति तदा तन्मण्डलान्तर्गतो भगवान् सूर्यः जगतो जङ्गमस्य तस्थुषः स्थावरस्य च विश्वस्यात्मा द्यावापृथिवी द्यावापृथिव्यौ अन्तरिक्षं च रश्मिभिराप्राः आपूरयति । प्रा पूरणे पुरुषव्यत्ययः, अदादित्वाच्छपो लुक् । द्यौश्च पृथिवी च द्यावापृथिव्यौ । &lsquo;दिवो द्यावा&rsquo; इति द्यावादेशः, &lsquo;वा छन्दसि&rsquo; इति पूर्वसवर्णदीर्घः&rsquo;, &lsquo;देवताद्वन्द्वे च&rsquo; इति पूर्वोत्तरयोर्युगपत्प्रकृतिस्वरत्वम्, पृथिवीशब्दो ङीषन्तोन्तोदात्तः । ईदृशो भगवाननेन होमेनास्माकमभिमतं साधयत्विति ॥</li>
</ul>
</li>
</ul>
<h3 id="मनतर-242">मन्त्रः</h3>
<p>सप्र॑त्न॒वन्नवी॑य॒साऽग्ने᳚ द्यु॒म्नेन॑ सँ॒य्यता᳚ ।<br>
बृ॒हत्त॑तन्थ भा॒नुना᳚ ।</p>
<h4 id="टक-242">टीका</h4>
<p>7आग्नेयमष्टाकपालं निर्वपेत्सावित्रं द्वादशकपालं भूम्यै चरुं यः कामयेत हिरण्यं विन्देय हिरण्यं मोप नमेत्&rsquo; इत्यस्यास्त्रिहविष्काया आग्नेयस्य पुरोनुवाक्या - स प्रत्नवदिति गायत्री ॥ हेग्ने स त्वं प्रत्नवत्पुराणार्हम् । यद्वा - प्रागिव । यद्वा - पुरातनेनेव नवीयसा नवतरेण द्युम्नेन यशसा धनेन वा संयता त्वमेव सङ्गच्छता । &lsquo;शतुरनुमः&rsquo; इति व्यत्ययेन न प्रवर्तते । यद्वा - त्वयैव संयता धनेन । यमेः क्विपि अनुनासिकलोपे तुक्, &lsquo;कृदुत्तरपदप्रकृतिस्वरत्वम् । संयतशब्दादेव तृतीयाया आकारः । &lsquo;परादिश्छन्दसि&rsquo; इत्युत्तरपदाद्युदात्तत्वम् । ईदृशेन द्युम्नेन भानुना भासनशीलेन बृहत् महदिदं विश्वं ततन्थ विस्तारय । छान्दसो लिट् । यद्वा - विश्वं बृहत् भृशं ततन्थ तथा कुर्वंश्चास्माकं हिरण्यलाभहेतुर्भवेति ॥</p>
<h3 id="मनतर-243">मन्त्रः</h3>
<p>निकाव्या॑ वे॒धस॒श्शश्व॑तस्क॒र्‌हस्ते॒ दधा॑नः (64)  नर्या॑ पु॒रूणि॑ ।<br>
अ॒ग्निर्भु॑वद्रयि॒पती॑ रयी॒णाꣳ स॒त्रा च॑क्रा॒णो अ॒मृता॑नि॒ विश्वा᳚ ।</p>
<h4 id="टक-243">टीका</h4>
<p>8तत्रैव याज्या - नि काव्येति त्रिष्टुप् ॥ कवेर्भावः काव्यं द्रष्टृत्वम्, समीचीनदर्शनत्वम् । गुणवचनत्वात् ष्यञ्, ' सुपां सुलुक्&rsquo; इति तृतीयाया आकारः । अयमग्निः काव्या कवित्वेन आत्मीयेन वेधसः विधातॄन् यजमानान् शश्वतः नित्यान् अविच्छिन्नयागान् निकः नियमेन करोति । लुङि &lsquo;मन्त्रे घस&rsquo; इति च्लेर्लुक्&rsquo;, लङि वा शपो लुक्, उभयत्र &lsquo;बहुलं छन्दस्यमाङ्योगेपि&rsquo;, इत्यडभावः । लेटि वा शपो लुक् ।<br>
किं कुर्वन्नित्याह - हस्ते दधानः ददानः प्रत्यक्षवत्प्रयच्छन्नित्यर्थः । किं? नर्याणि नरेभ्यो हितानि धनानि हिरण्यादीनि । गवादिर्द्रष्टव्यः । &lsquo;तत्र साधुः&rsquo; इति वा यत् । पुरूणि बहूनी । <br>
किञ्च – अयमित्थं कुर्वन् रयीणां वा रयिपतिः सर्वेषां धनानां नित्यं पालकः भुवत् भवेत् । शपो लुकि पूर्ववद्गुणाभावः, &lsquo;परादिश्छन्दसि&rsquo; इत्युत्तरपदाद्युदात्तत्वं, &lsquo;नामन्यतरस्याम्&rsquo; इति नामः ।<br>
पुनश्च किं कुर्वन्नित्याह - सत्रा सहभूतानि । पूर्ववदाकारः, शेर्वा लोपः, छान्दसो वा डाच् । चक्राणः ददानः सहैव दातुं शक्तः । शक्तौ चानश् । &lsquo;बहुलं छन्दसि&rsquo; इति शपश्श्लुः, यद्वा - छान्दसस्य लिटः कानजादेशः । किं चक्राणः ? विश्वानि अमृतानि अमरणहेतुभूतानि हिरण्यादीनि ॥</p>
<h3 id="मनतर-244">मन्त्रः</h3>
<p>हिर॑ण्यपाणिमू॒तये॑ सवि॒तार॒मुप॑ ह्वये ।<br>
स चेत्ता॑ दे॒वता॑ प॒दम् ।</p>
<h4 id="टक-244">टीका</h4>
<p>9अथ सावित्रस्य द्वादशकपालस्य पुरोनुवाक्या - हिरण्यपाणिमिति गायत्री ॥ व्याख्यातेयं ग्रहेषु । हिरण्यपाणिं हिरण्याभरणपाणिं रसहरणरश्मिं हिरण्यमणीयरश्मिं वा सवितारमुपह्वये उपेत्याह्वयामि ऊतये रक्षणाय । स खलु चेत्ता ज्ञाता अस्माकं पदमास्पदं देवतास्माकं स एवेति ॥</p>
<h3 id="मनतर-245">मन्त्रः</h3>
<p>वा॒मम॒द्य स॑वितर्वा॒ममु॒ श्वो दि॒वेदि॑वे वा॒मम॒स्मभ्यꣳ॑ सावीः ।<br>
वा॒मस्य॒ हि ख्षय॑स्य देव॒ भूरे॑र॒या धि॒या वा॑म॒भाज॑स्स्याम ।</p>
<h4 id="टक-245">टीका</h4>
<p>10तत्रैव याज्या - वाममद्येति त्रिष्टुप् ॥ इयमपि तत्रैव व्याख्याता । हे सवितः वामं वननीयं हिरण्यादि धनं अद्यास्मिन्नहनि सावीः सुवः प्रेरयः । श्वोपि वाममेव सुवः । किं बहुना - दिवेदिवे दिनेदिने अस्मभ्यं वाममेव सुवः अस्मभ्यं वाममेव सुवः । किञ्च - हे देव भूरेः वामस्य क्षयस्य निवासस्य यद्वामं तद्भाजस्स्याम । यद्वा - अद्य श्वः क्रमेण सर्वदा वामभाजो वयं वामस्य क्षयस्य निवासस्यापि सम्बन्धिनो भूयास्म । अया धिया अनया बुध्या अहंप्राप्ति[अर्थप्राप्ति]विषयया । यद्वा - अनेन कर्मणा यागात्मकेनेति ॥</p>
<h3 id="मनतर-246">मन्त्रः</h3>
<p>बडि॒त्था पर्व॑तानाङ्खि॒द्रम्बि॑भर्‌षि पृथिवि ।<br>
प्र या भू॑मि प्रवत्वति म॒ह्ना जि॒नोषि॑ (65)<br>
म॒हि॒नि॒ ।</p>
<h4 id="टक-246">टीका</h4>
<p>11अथ भूम्याश्चरोः पुरोनुवाक्या - बडित्थेत्यनुष्टुप् ॥ बडित्था सत्यं, इत्थमिदं यद्वक्ष्यामः । किम्पुनस्तदित्याह – हे पृथिवि विस्तीर्णे हे भूमे । &lsquo;कृदिकारादक्तिनः&rsquo; इति ङीष् । हे प्रवत्वति प्रवत् प्रगतम् । प्रवणम् । &lsquo;उपसर्गाच्छन्दसि&rsquo; इति वतिः । हे तद्वति । &lsquo;तसौ मत्वर्थे&rsquo; इति भत्वम् । हे महिनि महनीये पूज्ये । महेरौणादिक इनिच्, गौरादित्वात् ङीष् । यद्वा - मह उत्सवः प्रजानामिति हे तद्वति । ईदृशी त्वं पर्वतानां खिद्रं बिलं हिरण्यादिपूर्णं बिभर्षि । या त्वं द्रविणवती धारय विस्तीर्णा खलु त्वं, या त्वं मह्ना माहात्म्येन । महेरौणादिको निप्रत्ययः, उदात्तनिवृत्तिस्वरेण विभक्तेरुदात्तत्वम् । प्रजिनोषि प्रकर्षेण प्रजास्तर्पयसि ; यस्मात्प्रवणवती अत एव पूजिता । जिविप्रीणने, इदित्त्वान्नुम्, वकारस्य छान्दसं सम्प्रसारणम् । यद्वा - जयतेर्व्यत्ययेन श्लुः ।</p>
<p>केचिदाहुः - सत्यमित्थं पर्वतानां मेखलानं खिद्रं छेदनप्रवहमुदकं बिभर्षि । पृथुत्वात्प्रभूतं वर्षोदकं बिभर्षि । या त्वं प्रणवती प्रवणगामिना उदकेन मह्ना महता विश्वमिदं प्रकर्षेण जिनोषि तर्पयसि, अत एव महनीयासि ; अनेनैव क्रमेण सर्वहिरण्यादिलाभहेतुत्वात् ॥</p>
<h3 id="मनतर-247">मन्त्रः</h3>
<p>स्तोमा॑सस्त्वा विचारिणि॒ प्रति॑ष्टोभन्त्य॒क्तुभिः॑ ।<br>
प्र या वाज॒न्न हेष॑न्तम्पे॒रुमस्य॑स्यर्जुनि ।</p>
<h4 id="टक-247">टीका</h4>
<p>12 तत्रैव याज्या - स्तोमासस्त्वेत्यनुष्टुप् ॥ हे भूमे विचारिणि विविधं चरणं गमनं भक्षणं वा विचारः । हे तद्वति, स्तोमासः स्तोमास्स्तोत्राणि प्रतिष्टोभन्ति प्रत्येकं प्रतिमुखा वा स्तुवन्ति । अक्तुभिस्त्वदीयैः कर्मभिः अपदानैस्स्तुतिभिः स्तोत्रभक्तिभिः या त्वं तथा स्तूयमाना हे अर्जुनि निर्मले । &lsquo;अन्यतो ङीष्&rsquo; इति ङीष् । हेषन्तं शब्दवन्तं दुष्टं वाजन्न अश्वमिव यथा दुष्टो वाजीनिरर्थकान् शब्दान् करोति एव निरर्थकशब्दाभिधायिनं अमन्त्रार्थज्ञमिति ।<br>
किञ्च - वाजमिव बलमिव पेरुं अश्वमिव पानशीलं उपलक्षणत्वात्पानाशनमात्रकृतार्थं अयज्ञार्हं पुरुषं प्रास्यसि त्वं खल्वर्जुनीति । सर्वे स्तोत्रादयस्त्वामेव स्तुवन्ति । तेषां च मध्ये वाजिनमिव हेषन्तमिव पेरुं त्वं नाद्रियसे तस्मात्तादृशानस्मान् त्वामेव स्तुवतो हिरण्यादिदानेन तृप्तान् कुर्विति । &lsquo;उपसर्गात्सुनोति&rsquo; इत्यादिना स्तोभतेष्षत्वम् ॥</p>
<h3 id="मनतर-248">मन्त्रः</h3>
<p>ऋ॒दू॒दरे॑ण॒ सख्या॑ सचेय॒ यो मा॒ न रिष्ये᳚द्धर्यश्व पी॒तः ।<br>
अ॒यय्यँस्सोमो॒ न्यधा᳚य्य॒स्मे तस्मा॒ इन्द्र॑म्प्र॒तिर॑मे॒म्यच्छ॑ ।</p>
<h4 id="टक-248">टीका</h4>
<p>13एतामेव निर्वपेद्धिरण्यं वित्त्वा&rsquo; इत्येतस्या एव याज्यानुवाक्या भवन्ति ; &lsquo;एतामेव निर्वपेद्यस्य हिरण्यं नश्येत्&rsquo; इत्यस्या अप्येता एव, &lsquo;यस्सोमवामी स्यात्तस्मा एतं सोमेन्द्रं श्यामाकं चरुं निर्वपेत्&rsquo; इत्येतस्याः पुरोनुवाक्या - ऋदूदरेणेति त्रिष्टुप् । ऋदूदरेण मृदूदरेण यस्मिन्नन्तःप्रविष्ठे अपान्ते उदरस्य मृदुत्वं भवति तादृशेन । छान्दसो वर्णलोपः, उत्तरपदप्रकृतिस्वरत्वं च । सख्या समानख्यानेन माममुञ्चता सोमेन रसात्मना सचेय सङ्गसीय । पुनश्च विशेष्यते - हे हर्यश्व इन्द्र अयं सोमः पीतो न रिष्येत् नोद्यात् नो हिंस्यात् । अपि चास्माकं योयं सोमो न्यधायि उदरे निधीयते तस्मै तदर्थं तत्प्रधानार्थं इन्द्रं प्रतिरं प्रवर्तयितारं अच्छैमि आभिमुख्येन भजेय ॥</p>
<h3 id="मनतर-249">मन्त्रः</h3>
<p>आपा᳚न्तमन्युस्तृ॒पल॑प्रभर्मा॒ धुनि॒श्शिमी॑वा॒ञ्छरु॑माꣳ ऋजी॒षी ।<br>
सोमो॒ विश्वा᳚न्यत॒सा वना॑नि॒ नार्वागिन्द्र॑म्प्रति॒माना॑नि देभुः ।</p>
<h4 id="टक-249">टीका</h4>
<p>14तत्रैव याज्या - आपान्तमन्युरिति त्रिष्टुप् ॥ द्वावपि सोमैन्द्रौ प्राधान्येन स्तूयेते । आपान्तमन्युः सर्वतोपगतमन्युः । अम गत्यादीषु, निष्ठायां &lsquo;रुष्यमत्वर&rsquo; इतीडभावः, &lsquo;गतिरनन्तरः&rsquo; इति गतेः प्रकृतिस्वरत्वम् ।<br>
यद्वा - मन्युर्दीप्तिः, आपान्तमन्युः आपतितदीप्तिः । पण व्यवहारे स्तुतौ च, पन च इत्यस्य निष्ठायां छान्दस इडभावः । तृपलप्रभर्मा, त्रयाणामुपलानां समाहारस्तृपलं, त्र्युपलुमिति वक्तव्ये पूर्वपदस्य सम्प्रशारणे उत्तरपदस्यादिलोपः, &lsquo;परादिश्छन्दसि&rsquo; इत्युत्तरपदाद्युदात्तत्वम् । त्रिभिरुपलैर्ग्रावभिः प्रभर्मा प्रहारोभिषवो यस्य तत्तथोक्तः । हरतेरौणादिको मनिन्, &lsquo;हृग्रहोर्भः&rsquo; इति भत्वम् । धुनिः कम्पनशीलः । धुञ् कम्पने, औणादिको निन्प्रत्ययः ।<br>
यद्वा - &lsquo;घूञ्प्रीञोर्नुक्&rsquo; इति नुकि घूनयतेरौणादिक इन्प्रत्ययः, धातोश्च ह्रस्वत्वम् । धूनयिताङ्गानां धुनिः । शिमीवान् कर्मवान् मानाभिषवपवनग्रहणादिसन्ततबहुकर्मा । शरुमान् शरणं शरुः हिंसा अभिषवपीडा तद्वान् । ऋजीषी निस्सारीकृतः । एवं ग्रावप्रहारादिसद्भावेपि यस्सोमोपगतमन्युः आगतदीप्तिरेव भवति, स एवास्माकं विश्वान्यतसा अतमानि अविच्छिन्नानि । अततेरौणादिकोऽसच् । वनानि वननीयानि धनानि ।<br>
यद्वा - अतसानि शुष्काणि, वनानि सरसानि, तानि विश्वान्यपि सोम एव, सर्वौषधिराजत्वात् सोमस्य । एवं वरणीयवस्तुसाम्यादिना सोमस्स्तुतः ; इदानीमिन्द्रस्तुतिरूपमे[तिरनुपमै]वेति दर्शयति - अर्वाक् अर्वाचीनानि प्रतिमानानि इन्द्रं नैव देभुः दभ्नुवन्ति न बाधन्ते । समत्वेन स्पर्शनमेव वस्वन्ततैरिन्द्रस्य बाधः । एवंगुणकाविमौ सोमेन्द्रौ व्यपगतवान्तदोषं मा कुरुतामिति । &lsquo;श्रन्थिग्रन्थिदम्भिस्वञ्जीनां च&rsquo; इति लिटः कित्वम् । शरुमानित्यस्य पूर्ववद्रुत्वानुनासिकौ ॥</p>
<h3 id="मनतर-250">मन्त्रः</h3>
<p>प्र (66)  सु॒वा॒नस्सोम॑ ऋत॒युश्चि॑के॒तेन्द्रा॑य॒ ब्रह्म॑ ज॒मद॑ग्नि॒रर्चन्न्॑ ।<br>
वृषा॑ य॒न्तासि॒ शव॑सस्तु॒रस्या॒न्तर्य॑च्छ गृण॒ते ध॒र्त्रन्दृꣳ॑ह ।</p>
<h4 id="टक-250">टीका</h4>
<p>15(अथ सोमवामी ह वा अन्यो भवत्यन्यस्सोमाति पवितः सयस्सोमातिपवितस्स्यात्) &lsquo;तस्मा एतं सोमेन्द्रं श्यामाकं चरुं निर्वपेत्&rsquo; इत्यस्यैषा पुरोनुवाक्या - प्र सुवान इति त्रिष्टुप् ॥<br>
सुवानः अभिषुण्वानः । विकरणस्य लुक्, लिटि वा कानचि द्विर्वचनाभावः, अभ्यासलोपो वा । सोम इति व्यत्ययेन प्रथमा । सोमं सुन्वानो यजमानः । &lsquo;सुपां सुलुक्&rsquo; इति वा स्वादेशः, सोमायतेर्वा पचाद्यच्, वृषादित्वादाद्युदात्तत्वम् । ऋतयुः ऋतं सत्यं यज्ञं वा आत्मन इच्छन् । क्यचि &lsquo;न छन्दस्यपुत्रस्य इतीत्वाभावः, &lsquo;क्याच्छन्दसि&rsquo; इत्युप्र्त्ययः । प्रचिकेत प्रकर्षेण जानाति । कित ज्ञाने । इन्द्राय इन्द्रार्थं ब्रह्म परिबृढं एतदन्नं हवीरूपं प्रचिकेत जमदग्निः । जमु अदने । नित्यं जमन् अदन् हवींषि भुञ्जानः । एवं यस्याग्निः स जमदग्निः । उपमानपूर्वपदं वा जमदग्निसूल्यर्थ [जमदग्नितुल्य इत्यर्थः] । अर्चन् पूजयन् इन्द्रमेव बहुमन्यमानः ।<br>
यद्वा - इन्द्रमर्चन् । कर्मणि चतुर्थी । यत्सोमं सुनुते, यच्चेयक्षते यच्च हविः प्रकर्षेण जानाति, यच्चास्याग्निस्सदा हविर्भुञ्जानो भवति तत्सर्वमिन्द्रमर्चयितुं करोति यजमानः । हेतौ शतृप्रत्ययः, अर्च पूजायामुदात्तेत् भौवादिकः, तेनाण्यन्तत्वाद्यजमानोपि परस्मैपदमेव । यस्मादेवं तस्मात् हे इन्द्र त्वं वृषा वर्षिता कामानां यन्ता यमयिता यथायमतिसारी न भवति तथावस्थापयिता त्वमसि । कस्य ? शवसः बलवतः । मत्वर्थीयो लुप्यते । तुरस्य त्वरमाणस्य निस्सरतः । &lsquo;तुर त्वरासम्भ्रमयोः&rsquo; इत्यस्मादिगुपधलक्षणः कः । तस्मात्सोममतिसरन्तमन्तर्यच्छ अन्तरेवं नियमय यथातो नातिसरेत् । गृणते त्वामेव स्तुवानाय यजमानाय । &lsquo;शतुरनुमः&rsquo; इति चतुर्थ्या आद्युदात्तत्वं । तदर्थं किं कर्तव्यमिति चेत् ? श्रूयतां - धर्त्रमपि तस्य सोमस्य धारणसमथं वायुं दृंह दृढं कुरु ॥</p>
<h3 id="मनतर-251">मन्त्रः</h3>
<p>स॒बाध॑स्ते॒ मद॑ञ्च शुष्म॒यञ्च॒ ब्रह्म॒ नरो᳚ ब्रह्म॒कृत॑स्सपर्यन्न् ।<br>
अ॒र्को वा॒ यत्तु॒रते॒ सोम॑चख्षा॒स्तत्रेदिन्द्रो॑ दधते पृ॒थ्सु तु॒र्याम् ।</p>
<h4 id="टक-251">टीका</h4>
<p>16तत्रिव याज्या - सबाध इति त्रिष्टुप् ॥ बाधनं वाक्कर्मनिमित्तं बुद्धेर्व्यसनं तत्सहितास्सबाधाः ऋत्विज उच्यन्ते । छान्दसण् समासान्तोदात्तत्वम् ।</p>
<p>यद्वा - सह बाध्यते इति सबाधः । कृदुत्तरपदप्रकृतिस्वरत्वम् । हे सोम ते तव मदं हर्षं देवानां त्वत्कृतं हर्षं शुष्मयं च ब्रह्म शुष्मं बलं तदिच्छतीति सर्वस्यात्मनो वेति । क्यचि पूर्ववदीत्वाभावे पचाद्यच् । धा[याधा]तोर्वा &lsquo;आतोनुपसर्गे कः&rsquo; । ईदृशं ब्रह्म अन्नं च देवानां त्वत्कृतं त्वत्परिमाणरूपं नरः मनुष्याः ऋत्विजः ब्रह्मकृतः ब्रह्मणे हविष्कर्तारः ब्रह्मणः परिबृढस्य वा तव कर्तारः अभिषवं कुर्वन्तः ते सपर्यन् त्वां पूजयन्ति । छान्दसे लङि अडभावः, लेटि वा &lsquo;इतश्च लोपः&rsquo; । सम्यक्सम्पादनमेव पूजा, सम्भवात् । अर्को वा युन्नमिव (?) दृष्टपरिणामं यत्तुरते त्वरते अपागन्तुमुत्सहते किमिदं तव युज्यते योस्य सोमचक्षाः सोमवाचकः । चष्ट इति चक्षः । कर्तर्यसुन्, &lsquo;बहुलं संज्ञाछन्दसोः&rsquo; इति ख्याञादेशाभावः । वाचकं पदमुच्यते । सोमशब्दश्चक्षो यस्य स तथोक्तः ।<br>
यद्वा - सोमशब्देन ख्यातव्यः सोमचक्षाः । &lsquo;गतिकारकयोरपि पूर्वपदप्रकृतिस्वरत्वं च&rsquo; इत्यसुन् । यद्वा - प्रकाशनं चक्षः सोम इति प्रकाशो यस्य तादृशं त्वाम् । यद्वा - अर्कस्सविता अर्कस्स्वयमेव त्वं सोमचक्षाः इदानीं सोमशब्दाभिधेयः । वाशब्दोवधारणे । यद्वा - अर्क एव सोमः त्वं, ईदृशो महानुभावो भवान् । यथा त्वन्निमित्तं हर्षं देवानां कर्तुं संक्लेशात् ऋत्विजः परिबृढानां हविषां कर्तारः त्वां सपर्यन्ति एवमर्कः अर्चनीय एव सन् सोमस्यापि प्रकाशयिता भवान् त्वरते । तुर त्वरणसम्भ्रमयोः । तत्र इन्द्र एव तुरते इन्द्र एव तथा करोति ।<br>
हेतुमाह - यद्यस्मात् स एव दधते धारयति उत्पादयति । लेट्याडागमः । किं ? पृत्सु पृतनासु संग्रामेषु तुर्याम् । क्षब्विचो यद्वा - [तुरतेस्तूर्यतेर्वा ?] क्विबन्तात् क्यचि &lsquo;अ प्रत्ययात्&rsquo; इत्यकारप्रत्ययः । यद्वा - पृतनासु कं चित्पुरुषं दुर्बलं तूर्णं यातारं करोति तस्मात्स एवात्र पीतानं सोमानां परस्परसांग्रामस्थानीये भवन्तं तुर्यां त्वर्यां त्वरिततरमधोयान्तं करोति । यद्वा - तूर्णं धावयितारं वायुं करोति, तस्मात्स एव भवन्तमिन्द्रं नियमयत्विति । &lsquo;मांसपृतनासानूनाम्&rsquo; इति पृतनाशब्दस्य पृद्भावः ॥</p>
<h3 id="मनतर-252">मन्त्रः</h3>
<p>वष॑ट्ते विष्णवा॒स आ कृ॑णोमि॒ तन्मे॑ जुषस्व शिपिविष्ट ह॒व्यम् । (67)<br>
वर्ध॑न्तु त्वा सुष्टु॒तयो॒ गिरो॑ मे यू॒यम्पा॑त स्व॒स्तिभि॒स्सदा॑ नः ।</p>
<h4 id="टक-252">टीका</h4>
<p>17न्यादितेषां पुरोनुवाक्याविकल्पेन उत्तरत्र [&lsquo;यस्य हविर्निरुप्तं पुरस्तात्&rsquo; इत्यादीनाम्नातानां त्रयाणां हविषामन्तिमस्य हविषः पुरोनुवाक्यायाज्ये पुरोनुवाक्या च विकल्पेन उत्तरास्तिस्रः ।] वषडिति त्रिष्टुप् ॥ हे विष्णो व्यापनशील ते तव । आङ् मर्यादायाम् । वषट् कृणोमि करोमि ददामि । किम् ? आसः अस्यते क्षिप्यत इत्यासः अग्नौ क्षिप्यमाणं हविरुच्यते । कर्मणि घञ्, वचनव्यत्ययः, &lsquo;कर्षात्वतः&rsquo; इत्यन्तोदात्तत्वम् । यद्वा - असुनि सवर्णव्यत्ययः । हे शिपिविष्ट तन्मे हव्यं हविः जुषस्व सेवस्व । शिपयो रश्मयः तैर्वेष्टितः, प्रविष्टो वा । पृषोदरादित्वादभीष्टं रूपं सिद्धम् । किञ्च - मम सुष्टुतयः शोभनस्तुतिकारणभूता गिरः त्वां वर्धन्तु वर्धयन्तु स्तुवन्त्विति यावत् । स्तुत्या हि स्तोतव्यो वर्धते । &lsquo;बहुलं संज्ञाछन्दसोः&rsquo; इति णिलुक्, &lsquo;छन्दस्युभयथा&rsquo; इति वा शप आर्धधातुकत्वम् । यूयं च मया स्तुताः नः अस्मान् स्वस्तिभिः अविनाशैः पात रक्षत सदा सर्वदा । पूजार्थमेकस्मिन् बहुवचनम् ॥</p>
<h3 id="मनतर-253">मन्त्रः</h3>
<p>प्र तत्ते॑ अ॒द्य शि॑पिविष्ट॒ नामा॒र्यश्शꣳ॑सामि व॒युना॑नि वि॒द्वान् ।<br>
तन्त्वा॑ गृणामि त॒वस॒मत॑वीया॒न्ख्षय॑न्तम॒स्य रज॑सᳶ परा॒के ।</p>
<h4 id="टक-253">टीका</h4>
<p>18प्र तत्त इति त्रिष्टुप् ॥ हे शिपिविष्ट ते तव तन्नाम शिपिविष्टेत्येवं रूपं अद्यास्मिन् कर्मणि प्रशंसामि । प्रशस्तगुणाभिधाय्येवेदं नाम न तु निन्दितं मन्तव्यम् । अज्ञस्त्वमिति न वक्तव्यमित्याह - अर्य अरणीयोहम् । &lsquo;अर्यस्स्वामिवैश्ययोः&rsquo; इति । कोभिप्रायः ? एषोभिप्रायः ।<br>
केचिदाहुः - शेप इव निर्वेष्टितः संयतरश्मिश्शिपिविष्ट इति । अन्ये तु ब्रुवते - निर्विष्टशेपश्शिपिविष्ट इति । अपरे त्वाचक्षते - निवृत्तरश्मिश्शिपिविष्ट इति । नैतेषु त्रिष्वपि पक्षेषु अनेन पदेन कश्चिद्गुणोभिधीयते । अपि तु निन्दैव । ततश्चानेन पदेन निर्वापादि क्रियमाणमुपालम्भमस्यावहेत् । अत इमं दोषमपनेतुमिदमुक्तमिति । तत्कथमिति चेदुच्यते - नात्र शेपशब्दोस्ति ; न च केवलोपि विशिर्निरुपसृष्टस्यार्थमभिधातुमीष्टे । तस्मात् शिपयो रश्मयः ; श्यतेत्श्शिपयः तैक्ष्ण्यात् ; तेषू प्रविष्टश्शिपिविष्ट इति प्रशंसापरमेतत् । अतोहमप्येतत्प्रशंसामीति । अतवीयान् तन्नामानं तवसं तपस्विनं महान्तम् । &lsquo;तु&rsquo; इति वृद्धिकर्मा । असुन्नन्तादुत्पन्नो मत्वर्थीयो लुप्यते । अत एव प्रत्ययान्तरसङ्क्रान्त्या नब्विषयत्वाभावादाद्युदात्तत्वाभावः । ईदृशमहं गृणामि स्तौमि । अतवीयान्, अतिशयेन तपस्वी तवीयान् ततोन्योतवीयान् । यद्यप्यहं विद्यामहिम्ना तवीयान्, तथापि त्वदपेक्षया अतवीयान् । तादृशोपि त्वत्प्रसादेन त्वां स्तौमीति । &lsquo;विन्मतोर्लुक्&rsquo;, तपस्विशब्दादीयसुन्प्रत्ययः । अत एवातिशय्यमानोपि तपस्वीति गम्यते । द्वयोर्हि तपस्विनोरन्यतरस्तपीयान् भवति । इदानीमुक्तं शिपिविष्टपदार्थं समर्थयितुमाह - अस्य रजसोन्तरिक्षस्य पराके परागते दूरे प्रदेशे क्षयन्तं निवसन्तं तथापि सर्वलोकप्रकाशकं त्वां स्तौमि इदं तव शिपिविष्टत्वम् अतः प्रशंसामीति । क्षि निवासगत्योः, व्यत्ययेन शप् ॥</p>
<h3 id="मनतर-254">मन्त्रः</h3>
<p>किमित्ते॑ विष्णो परि॒चख्ष्य॑म्भू॒त्प्रयद्व॑व॒ख्षे शि॑पिवि॒ष्टो अ॑स्मि ।<br>
मा वर्पो॑ अ॒स्मदप॑गूह ए॒तद्यद॒न्यरू॑पस्समि॒थे ब॒भूथ॑ । (68)</p>
<h4 id="टक-254">टीका</h4>
<p>19किमित्त इति त्रिष्टुबेव ॥ हे विष्णो ते तव किं परिचक्ष्यं गूहनीयं वर्जनीयमेव भूत् भवति नैवैतद्वर्जनीयम् । चक्षेः छान्दसो यत्, &lsquo;बहुलं संज्ञाछन्दसोः&rsquo; इति ख्याञादेशाभावः । भवतेर्लेटि शपो लुक्, &lsquo;भू सुवोस्तिङि&rsquo; इति गुणाभावः, लङि वा छान्दसश्शपो लुक् । लुङि वा । &lsquo;गतिस्था&rsquo; इति सिचो लुक् । &lsquo;बहुलं छन्दस्यमाङ्योगेपि&rsquo; इत्यडभावः । इअग्ने॒ दा दा॒शुषे॑ र॒यिँव्वी॒रव॑न्त॒म्परी॑णसम् । शि॒शी॒हि न॑स्सूनु॒मतः॑ ।दानीं तदेव परिसङ्ख्येयतया सम्भाव्यमानं दर्शयति - हे शिपिविष्ट शिपिविष्टोस्मीति यद्ववक्षे किमिदं तदेव परिचक्ष्यं भवति नैतदेवम् । तस्माच्छिपिविष्टोस्मीति ब्रुवन्नेव विश्वव्यापी वर्तस्वेति । वक्तेर्व्यत्ययेनात्मनेपदम्, &lsquo;बहुलं छन्दसि&rsquo; इति शपश्श्लुः । इदानीं प्रशस्तगुणाभिधाय्येतन्नाम न परिसङ्ख्येयं; अपि तु लोके ख्यापयितव्यमिति दर्शयितुमाह - वर्पः वरितव्यमिदमुच्छ्रितं नाम मापगूहः नेदं अस्माकं गूहनीयं अपि तु लोके श्लाघमानेन त्वया आघोषणीयमेव । वर्प गतौ, असुन्प्रत्ययः । गूहतेश्छान्दसोऽङ्प्रत्पयः । अथ यदि ब्रूयाः नापगूहामिति, मृषैतत् यस्मात्त्वं समिथे सङ्ग्रामे उदयकाले रक्षोभिस्सह तव यश्स्स्ङ्ग्रामः तत्रान्यरूपो बभूथ भवसि, न मध्याह्न इव महातेजा भवसि । तन्नूनं लज्जया शत्रुजनसमुदाये उदयकाले एतदात्मीयं रूपं छादयसीति संलक्ष्यते । तस्मान्नैवमिदं गूहनीयमिति । &lsquo;बभूथाततन्थ&rsquo; इतीडभावे निपात्यते । अन्य आहुः - उक्तं शिपिविष्टोस्मीति नेदं परिसञ्ख्येयमिति । अथापि यत्त्वं लज्जयेव समिथे संग्रामे उदयकाले अन्यरूपो भवसि इदमेव वर्पः प्रश स्ततरं रूपं, तस्मादेतं मापगूहः सर्वावस्थास्वपि इदमेव रूपं तव भवतु इदमेव शोभनमिति । अत्र निरुक्तादिषु बहुधा व्याख्यानानि कृतानि, अत्र युक्तरूपमिदमस्माभिरुक्तम् ॥</p>
<h3 id="मनतर-255">मन्त्रः</h3>
<p>अग्ने॒ दा दा॒शुषे॑ र॒यिँव्वी॒रव॑न्त॒म्परी॑णसम् ।<br>
शि॒शी॒हि न॑स्सूनु॒मतः॑ ।</p>
<h4 id="टक-255">टीका</h4>
<p>20अथ &lsquo;अग्नये दात्रे पुरोडाशमष्टाकपालं निर्वपेदिन्द्राय प्रदात्रे पुरोडाशमेकादशकपालं पशुकामः&rsquo; इत्यस्य प्राजापत्येन सह त्रिहविष आग्नेयस्य पुरोनुवाक्या - अग्रे दा इति गायत्री ॥ हे अगे दाशुषे हवींषि दत्तवते यजमानाय रयिं धनलक्षणं दाः देहि । लेटि शपो लुक् । रयिर्विशेष्यते - वीरवन्तं पुत्रपौत्रादिमन्तं तेषां भोगपर्याप्तम् । परीणसम्, नासिकया सर्वेऽवयवा लक्ष्यन्ते, परिगतसर्वावयवम् । छान्दसो नसादेशः, &lsquo;उपसर्गाद्बहुलम्&rsquo; इति णत्वम्, &lsquo;अन्येषामपि दृश्यते&rsquo; इति दीघत्वम् ।<br>
किञ्च – नः अस्माकं अस्य यजमानस्य सूनुमतः त्वया दीयमानपुत्रपौत्रादिकस्य रयिं शिशीहि तीक्ष्णीकुरु उज्ज्वलितं कुरु । यद्वा - नोस्मान् शिशीहि उज्ज्वलीकुरु । सूनुमतः सूनुस्सोता सोमस्याभिषोता यजमानस्तत्सहितानस्मान् पुत्रादिसमृद्धान् कृत्वा अस्मान् ऋत्विग्यजमानान् सर्वानपि शिशीहि । श्यतेर्लोटि &lsquo;बहुलं छन्दसि&rsquo; इति शपश्श्लुः, अभ्यासस्य चेत्वम्, &lsquo;ईहल्यघोः&rsquo; इतीत्वम् ॥</p>
<h3 id="मनतर-256">मन्त्रः</h3>
<p>दा नो॑ अग्ने श॒तिनो॒ दास्स॑ह॒स्रिणो॑ दु॒रो न वाज॒ꣵ॒ श्रुत्या॒ अपा॑वृधि ।<br>
प्राची॒ द्यावा॑पृथि॒वी ब्रह्म॑णा कृधि॒ सुव॒र्ण शु॒क्रमु॒षसो॒ विदि॑द्युतुः ।</p>
<h4 id="टक-256">टीका</h4>
<p>21तत्रैव याज्या - दा न इति जगती ॥ हे अग्ने दाः देहि नः अस्मभ्यम् । किम् ? शतिनस्सहस्तिणश्च पशून् दाः देहि । दुरो न द्वाराणीव पशुप्राप्त्युपायानिव वाजमन्नमपावृधि अपावृणु श्रुत्यै श्रवणार्थं यथा वयं लोके जेतारस्स्याम तदनुरूपं पशुप्राप्तिद्वारभूतमन्नमाह पुरु [&hellip;मन्नमपावृणु] । &lsquo;बहुलं छन्दसि&rsquo; इति शपो लुक्, &lsquo;श्रुशृणुपॄकृवृभ्यः&rsquo; इति धिभावः ।<br>
केचिदाहुः - दुरः द्वाराणि पशुप्राप्त्युपायानपावृधि ; वाजमन्नं श्रुत्यै नापावृधि ; अपि तु अश्रवणार्थं अपावृधि, यथा अपावृते अन्ने पशुसाध्ये श्रावणा न कियते, अविचार्यैवार्थित्वमात्रेण पश्वादिकं दीयते तथा अपावृधीति ।<br>
अथापरे ब्रुवते - वाजमन्नं पशुहेतुकं श्रुत्यै श्रवणायापावृधि श्रवणसामर्थ्यायाविष्कुरु, अन्नेन हि श्रवणसामर्थ्यमुपजायते ; असति ह्यन्ने श्रवणसामर्थ्याभावात् । तस्माच्छ्रुत्या अपावृधि दुरो न श्रोत्रादीनि द्वाराणीव, यथैतानि श्रवणार्थमपावृतानीति ।</p>
<p>किञ्च - द्यावापृथिवी द्यावापृथिव्यौ प्राची प्राच्यौ अनुकूले ब्रह्मणा परिबृढेन हविषा कर्मणा वा कृधि । पूर्ववच्छपो लुक्, धिभावश्च । यद्वा - ब्रह्मणा अन्नेन सदास्माकं प्राची अनुगुणे द्यावापृथिव्यौ । किञ्च - सुवर्ण सुवरिव आदित्य इव । सांहितिकं णत्वं छान्दसम् । शुक्रं पुत्रादिकं उषसः उदयात् विदिद्युतुः विशेषेण द्योतयन्ते । द्युतेरन्तर्भावितण्यर्थाच्छान्दसो लिट्, व्यत्ययेन परस्मैपदम्, &lsquo;द्युतिस्वाप्योः&rsquo; इत्यभ्यासस्य सम्प्रसारणम् ॥</p>
<h3 id="मनतर-257">मन्त्रः</h3>
<p>अ॒ग्निर्दा॒ द्रवि॑णँव्वी॒रपे॑शा अ॒ग्निर्‌ऋषिँ॒य्यस्स॒हस्रा॑ स॒नोति॑ ।<br>
अ॒ग्निर्दि॒वि ह॒व्यमात॑ताना॒ग्नेर्धामा॑नि॒ विभृ॑ता पुरु॒त्रा ।</p>
<h4 id="टक-257">टीका</h4>
<p>22अत्रैव विकल्प्यते - अग्निर्दा इति त्रिष्टुप् ॥ अयमग्निर्द्रविणं धनं दाः दात् ददाति । लेटि शपो लुक् । पुरुषव्यत्ययः । वीरपेशाः विक्रान्तरूपो योग्निः ऋषिं दर्शयितारं श्रेयसां यस्सहस्रा सहस्रेण प्रकारैः सनोति सविभजते ; अग्निः खलु दिवि देवेषु आदित्ये वा हव्यमाततान सर्वतस्तनोति तस्मादेवं महानुभावस्याग्नेर्धामानि स्थानानि हवींषि वा विभृता धारयिता येन पशुमन्तस्स्यामेति । पुरुत्रा पुरूणि बहूनि । &lsquo;देवमनुष्य&rsquo; इति त्राप्रत्ययः । आख्यातस्य सांहितिकं दीर्घत्वम् ॥</p>
<h3 id="मनतर-258">मन्त्रः</h3>
<p>मा (69) नो॒ म॒र्द्धी॒रा तू भ॑र ।</p>
<h4 id="टक-258">टीका</h4>
<p>23अथ &lsquo;इन्द्राय प्रदात्रे&rsquo; इत्यस्याः पुरोनुवाक्या याज्या च - मा नो मर्धीरा तू भरेति ॥ &lsquo;मा नो मर्धीराभरा दद्धि तन्नः&rsquo; &lsquo;आ तू भर माकिरेतत्परिष्ठात्&rsquo; इत्येतयोरेते प्रतीके गृह्येते । व्याख्याते चैते &lsquo;अन्वह मासाः&rsquo; इत्यत्र । तत्र प्रथमा - अस्मान् मा मर्धीः संग्रामेण मा बाधिष्ठाः । दध्यादिकमाभर आहृत्यास्मभ्यं तत्प्रदेहि । किं ? दाशुषे हवींषि दत्तवते यजमानाय दातुं यत्ते भूरि बहु सम्पादितं तत्तद्धनमिदानीं अस्मभ्यं देहि । वयमपि नव्ये नूतने देष्णे दानसमर्थे अस्मिन् शस्ते प्रशस्ते त्वदीये उक्थे शस्त्रस्थानीये स्तोत्रे त्वां स्तुवन्तः त्वां प्रब्रवाम प्रब्रूमः प्रकर्षेणाभिमतानि याचामहे हे इन्द्रेति ॥</p>
<h3 id="मनतर-259">मन्त्रः</h3>
<h4 id="टक-259">टीका</h4>
<p>24द्वितीया - हे इन्द्र आभर वसु एतत् मापरिष्ठात् अस्मभ्यमन्यत्र मास्थात् । त्वां हि वयं सर्वेषां वसूनां सम्बन्धिनं पतिं वसुपतिं विद्म जानीमः अस्मात् यत्ते माहिनं महन्महनीयं दत्रं दातव्यं धनमस्ति तदस्मभ्यं प्रयन्धि प्रयच्छ हे हर्यश्व हरितवाहनेति । अत्राचार्येण &lsquo;प्रदातारं हवामहे&rsquo; &lsquo;प्रदाता वज्री&rsquo; इत्येते उक्ते । तत्र विकल्पो वेदितव्यः ॥</p>
<h3 id="मनतर-260">मन्त्रः</h3>
<p>घृ॒तन्न पू॒तन्त॒नूर॑रे॒पाश्शुचि॒ हिर॑ण्यम् ।<br>
तत्ते॑ रु॒क्मो न रो॑चत स्वधावः ।</p>
<h4 id="टक-260">टीका</h4>
<p>25अथ प्राजापत्यस्य पुरोनुवाक्या - घृतं न पूतमिति । अक्षरपङ्क्तिः पञ्चपदा ॥ घृतं न घृतमिव पूतं शुद्धं तनूश्शरीरं तव ; अनिरुक्तत्वात् प्रजापतिरामन्त्र्यते । हे स्वधावः अन्नवन् । &lsquo;मतुवसोः&rsquo; इति रुत्वम् । अरेपाः अपापा तनूः तव रोचते हिरण्यमिव शुचि रोचते, रुक्मो न रजतमिव रोचते तव तनूरिति । तदिति लिङ्गव्यत्ययः सा तव तनूरिति । यद्वा - तत्ते अन्नं रोचते किमिवेत्याह - पूतं घृतमिव अरेपास्तनूरिव शुचि हिरण्यमिव रोचनशीलं रजतमिवेति ॥</p>
<h3 id="मनतर-261">मन्त्रः</h3>
<p>उ॒भे सु॑श्चन्द्र स॒र्पिषो॒ दर्वी᳚ श्रीणीष आ॒सनि॑ ।<br>
उ॒तो न॒ उत्पु॑पूर्या उ॒क्थेषु॑ शवसस्पत॒ इषꣵ॑ स्तो॒तृभ्य॒ आ भ॑र ।</p>
<h4 id="टक-261">टीका</h4>
<p>26तत्रैव याज्या - उभे इति । पञ्चपदा पङ्क्तिः ॥ हे सुश्चन्द्र सुकान्त । &lsquo;सुपूर्वश्च चन्द्रपरः&rsquo; इति शकारस्सांहितिक आगमः । दर्वी हनू सर्पिषस्सम्बन्धिन्यौ सर्पिस्संसिक्ते । दीर्यते भक्ष्यते अन्नमाभ्यामिति दर्वी । ते श्रीणीषे सदा सेवसे । यद्वा - उभे दर्वी । सर्पिषश्श्रीणीषे सर्पिः प्रापयसि सर्पिषा मिश्रीकुरुष्व । आसनि आस्ये । पद्दन्नादिना आसन्भावः । उतो अपि च हे शवसस्पते बलस्य पातः । &lsquo;षष्ठ्याः पतिपुत्र&rsquo; इति सत्वम् । नः अस्माकं उक्थेषु स्तोत्रवत्सु यज्ञेषु उत्पुपूर्याः उच्छ्रितं पूरय सामर्थ्याद्धनं बलमेव वा अविशेषणात्सर्वम् । अनिरुक्तत्वात् प्रजातिरामन्त्र्यते । पूरी आप्यायने, लिङि &lsquo;बहुलं छन्दसि&rsquo; इति शपश्श्लुः । किञ्च - इषमन्नं स्तोतृभ्य आभर स्तोतृभ्यः ऋत्विग्भ्यः आभर । &lsquo;हृग्रहोर्भः ' ॥</p>
<h3 id="मनतर-262">मन्त्रः</h3>
<p>वायो॑ श॒तꣳ हरी॑णाँय्यु॒वस्व॒ पोष्या॑णाम् ।<br>
उ॒त वा॑ ते सह॒स्रिणो॒ रथ॒ आ या॑तु॒ पाज॑सा ।</p>
<h4 id="टक-262">टीका</h4>
<p>27अथ वायव्ये क्वचिद्विनियुज्यते लिङ्गात् - वायो शतमिति पुरोनुवाक्या उष्णिक् ॥ हे वायो हरीणां हरितवर्णानामश्वानां शतं युवस्व मिश्रय रथे योजयास्मद्द्युम्नमागन्तुम् । यौतेः व्यत्ययेन शः, आत्मनेपदं च । पोष्याणामिति । पोषे साधूनामिति &lsquo;तत्र साधुः&rsquo; इति यत् । उत वा अपि वा ते तव सहस्रिणः ; किं ? हरिसहस्रवतः ; किं ? सहस्रं हरीणां रथे युज्यतामिति सामर्थ्याल्लभ्यते । यद्वा - ते हरयः सहस्रिणः सहस्रसङ्ख्यावन्तो रथे युज्यन्ताम् । तत एवंयुक्तो रथ आयातु अस्मत्सकाशमागच्छतु पाजसा बलेन सहितः ॥</p>
<h3 id="सयकतमनतर">संयुक्तमन्त्रः</h3>
<p>प्र याभिः॑ (70)  यासि॑ दा॒श्वाꣳस॒मच्छा॑ नि॒युद्भि॑र्वायवि॒ष्टये॑ दुरो॒णे ।<br>
नि नो॑ र॒यिꣳ सु॒भोज॑सँय्युवे॒ह नि वी॒रव॒द्गव्य॒मश्वि॑यञ्च॒ राधः॑ ।</p>
<h3 id="मनतर-263">मन्त्रः</h3>
<p>प्र याभि॒र्यासि॑ दा॒श्वाꣳस॒मच्छा॑ नि॒युद्भि॑र्वायवि॒ष्टये॑ दुरो॒णे ।<br>
नि नो॑ र॒यिꣳ सु॒भोज॑सँय्युवे॒ह नि वी॒रव॒द्गव्य॒मश्वि॑यञ्च॒ राधः॑ ।</p>
<h4 id="टक-263">टीका</h4>
<p>28तत्रैव याज्या - प्र याभिरिति त्रिष्टुप् । अच्छेति प्रथमपादान्तः ॥ हे वायो याभिः वडबाभिः नियुत्संज्ञाभिः प्रयासि गच्छसि । दाश्वांसं हविर्दत्तवन्तं अच्छ अभिगन्तुं इष्टये यागाय पुनरपि यागं प्रवर्तयितुम् । &lsquo;मन्त्रे वृष&rsquo; इति क्तिन उदात्तत्वम्, &lsquo;निपातस्य च&rsquo; इति संहितायां अच्छेत्यस्य दीर्घत्वम् । दुरोणे यज्ञगृहे ताभिरागत्येहास्मद्यज्ञगृहे रयिं धनं सुभोजसं शोभनभोजनम् । &lsquo;सोर्मनसि&rsquo; इत्युत्तरपदाद्युदात्तत्वम् । नियुव मिश्रय शोभनभुक्तिकं धनमस्माभिर्मिश्रय । पूर्ववद्व्यत्ययेन शः । नियुव च रायः धनम् । कीदृशं ? वीरवत् पुत्रपौत्रादिवत् गव्यं गोसमृद्धिनिमित्तम् । &lsquo;गोद्व्यचः&rsquo; इति यत् । यद्वा - गव्यैः क्षीरादिभिस्तद्वत् । अश्वियं अश्वसमूहवत्, &lsquo;केशाश्वाभ्याम्&rsquo; इति छः, छान्दसं ह्रस्वत्वम् । आद्युदात्तत्वं च । यद्वा - अश्वयोग स्यापि निमित्तभूतम् । छान्दसो यत् ॥</p>
<h3 id="मनतर-264">मन्त्रः</h3>
<p>रे॒वती᳚र्नस्सध॒माद॒ इन्द्रे॑ सन्तु तु॒विवा॑जाः ।<br>
ख्षु॒मन्तो॒ याभि॒र्मदे॑म ।</p>
<h4 id="टक-264">टीका</h4>
<p>29उत्तरयोः क्वचिदैन्द्रे द्रष्टव्यो विनियोगः - रेवतीर्न इति गायत्री पुरोनुवाक्या ॥ व्याख्याता चेयं &lsquo;अन्वह मासाः&rsquo; इत्यत्र । रेवतीर्धनवत्यः नोस्माकं सधमादः सहमाद्यन्त्यः इन्द्रे सन्तु तुविवाजाः चरुपुरोडाशादिबह्वन्नाः याभिर्वयं क्षुमन्तश्शब्दयन्तः स्तुवन्तः मदेम माद्येम ता इन्द्रार्थमस्माकं बह्वन्नास्सन्तु, सर्वार्थसाधनभूता आप उच्यन्ते ॥</p>
<h3 id="मनतर-265">मन्त्रः</h3>
<p>रे॒वाꣳ इद्रे॒वत॑स्स्तो॒ता स्यात्त्वाव॑तो म॒घोनः॑ ।<br>
प्रेदु॑ हरिवश्श्रु॒तस्य॑ ॥ (71)</p>
<h4 id="टक-265">टीका</h4>
<p>30तत्रैव याज्या पुरोनुवाक्या वा - रेवानिति गायत्री ॥ रेवान् धनवान् महाधनः । &lsquo;रयेर्मतौ&rsquo; इति सम्प्रसारणम्, &lsquo;रेशब्दाच्च&rsquo; इति मतुप उदात्तत्वम् । सांहितिकौ रुत्वानुनासिकावुक्तौ । इदित्यवधारणे । धनवानेव स्यात् भवितुमर्हति । कः ? रेवतः धनवतः यस्य कस्य चिदपि परिबृढस्य स्तोता स्यात् । अथ यदैवमेतद्भवति तदा त्वावतः त्वत्सदृशस्य । &lsquo;युष्मदस्मद्भ्यां छन्दसि सादृश्य उपसङ्ख्यानम्&rsquo; इति वतुप्, &lsquo;आसर्वनाम्नः&rsquo; इत्यात्वम् । मघोनः धनवतः श्रुतस्य सर्वेष्वपि लोकेषु धनवत्तया विख्यातस्य त्वावतो धनवतस्स्तोता स प्रैव स्यात् प्रकर्षेण रेवान् भवितुमर्हतीति । उ इति पादपूरणः, विशेषख्यापने वा । त्वावतः अस्त्वित्यर्थः । हे हरिवः हरिभिरश्वैर्युक्त इन्द्र, &lsquo;मतुवसोः&rsquo; इति रुत्वम् ॥</p>
<p>इति भट्टभास्करमिश्रविरचिते यजुर्वेदभाष्ये ज्ञानयज्ञाख्ये द्वितिये काण्डे द्वितीयप्रपाठके द्वादशोनुवाकः ॥<br>
समाप्तश्च प्रपाठकः ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/2/">प्रपाठकः 2 </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: प्रपाठकः 2</li>
        
        <li>unicode_script: devanagari</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/saMskAra/issues/new" >
      प्रतिस्पन्दः
    </a>
    <div class="btn small border">
      Built on 2020 Aug 30 11:18:17 UTC. (<a href="http://google.com/search?q=11%3a18%3a17%20UTC to IST">IST</a>)</div>
    </div>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
