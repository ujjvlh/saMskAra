<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कारे विश्वासटिप्पणयः  | प्रपाठकः 4</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.72.0" />
    
    
      <META NAME="ROBOTS" CONTENT="INDEX, FOLLOW">
    

    <link href="/saMskAra/sangrahaH/taittirIyA/saMhitA/bhaTTa-bhAskara-bhAShyam/2/4/" rel="alternate" type="application/rss+xml" title="संस्कारे विश्वासटिप्पणयः" />
    <link href="/saMskAra/sangrahaH/taittirIyA/saMhitA/bhaTTa-bhAskara-bhAShyam/2/4/" rel="feed" type="application/rss+xml" title="संस्कारे विश्वासटिप्पणयः" />

    <meta property="og:title" content="प्रपाठकः 4" />
<meta property="og:description" content="अनुवाकः १ भ्रातृव्यैः स्पर्धमानेष्टिः । तैत्तिरीय संहितीयां द्वितीय काण्डे चतुर्थप्रपाठकः ॥
संयुक्तमन्त्रः दे॒वा म॑नु॒ष्याः᳚ पि॒तर॒स्ते᳚ऽन्यत॑ आस॒न्नसु॑रा॒ रख्षाꣳ॑सि पिशा॒चास्ते᳚ऽन्यत॒स्तेषा᳚न्दे॒वाना॑मु॒त यदल्पँ॒ल्लोहि॑त॒मकु॑र्व॒न्तद्रख्षाꣳ॑सि॒ रात्री॑भिरसुभ्न॒न्तान्थ्सु॒ब्धान्मृ॒तान॒भि व्यौ᳚च्छत्
मन्त्रः दे॒वा म॑नु॒ष्याः᳚ पि॒तर॒स्ते᳚ऽन्यत॑ आसन् ।
असु॑रा॒ रख्षाꣳ॑सि पिशा॒चास्ते᳚न्यतः॑ &#43;&#43;&#43;(आसन्)&#43;&#43;&#43; ।
टीका 1देवा मनुष्या इत्यादि ॥ अन्यतः एकस्मिन् पक्षे देवादयोऽभवन् । असुरादयोऽप्येकस्मिन् । &lsquo;नपुंसकमनपुंसकेन&rsquo; इत्येतद्व्यत्ययेन न प्रवर्तते ।
मन्त्रः तेषा᳚न्दे॒वाना॑मु॒त यदल्पँ॒ल्लोहि॑त॒मकु॑र्वन् ।
तद्रख्षाꣳ॑सि॒ रात्री॑भिरसुभ्नन् ।
टीका अथ तेषां देवानां शरीरेषु असुरादयः यदल्पमपि लोहितमकुर्वन् व्रणमुदपादयन् तत् असुरपक्षपातीनि रक्षांसि रत्रीभिरसुभ्नन् रात्रिष्वागम्य धर्षितमकुर्वन्, येन सुम्भनेन ते मृतास्स्युः ।" />
<meta property="og:type" content="article" />
<meta property="og:url" content="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/4/" />

<meta itemprop="name" content="प्रपाठकः 4">
<meta itemprop="description" content="अनुवाकः १ भ्रातृव्यैः स्पर्धमानेष्टिः । तैत्तिरीय संहितीयां द्वितीय काण्डे चतुर्थप्रपाठकः ॥
संयुक्तमन्त्रः दे॒वा म॑नु॒ष्याः᳚ पि॒तर॒स्ते᳚ऽन्यत॑ आस॒न्नसु॑रा॒ रख्षाꣳ॑सि पिशा॒चास्ते᳚ऽन्यत॒स्तेषा᳚न्दे॒वाना॑मु॒त यदल्पँ॒ल्लोहि॑त॒मकु॑र्व॒न्तद्रख्षाꣳ॑सि॒ रात्री॑भिरसुभ्न॒न्तान्थ्सु॒ब्धान्मृ॒तान॒भि व्यौ᳚च्छत्
मन्त्रः दे॒वा म॑नु॒ष्याः᳚ पि॒तर॒स्ते᳚ऽन्यत॑ आसन् ।
असु॑रा॒ रख्षाꣳ॑सि पिशा॒चास्ते᳚न्यतः॑ &#43;&#43;&#43;(आसन्)&#43;&#43;&#43; ।
टीका 1देवा मनुष्या इत्यादि ॥ अन्यतः एकस्मिन् पक्षे देवादयोऽभवन् । असुरादयोऽप्येकस्मिन् । &lsquo;नपुंसकमनपुंसकेन&rsquo; इत्येतद्व्यत्ययेन न प्रवर्तते ।
मन्त्रः तेषा᳚न्दे॒वाना॑मु॒त यदल्पँ॒ल्लोहि॑त॒मकु॑र्वन् ।
तद्रख्षाꣳ॑सि॒ रात्री॑भिरसुभ्नन् ।
टीका अथ तेषां देवानां शरीरेषु असुरादयः यदल्पमपि लोहितमकुर्वन् व्रणमुदपादयन् तत् असुरपक्षपातीनि रक्षांसि रत्रीभिरसुभ्नन् रात्रिष्वागम्य धर्षितमकुर्वन्, येन सुम्भनेन ते मृतास्स्युः ।">

<meta itemprop="wordCount" content="10248">



<meta itemprop="keywords" content="" /><meta name="twitter:card" content="summary"/>
<meta name="twitter:title" content="प्रपाठकः 4"/>
<meta name="twitter:description" content="अनुवाकः १ भ्रातृव्यैः स्पर्धमानेष्टिः । तैत्तिरीय संहितीयां द्वितीय काण्डे चतुर्थप्रपाठकः ॥
संयुक्तमन्त्रः दे॒वा म॑नु॒ष्याः᳚ पि॒तर॒स्ते᳚ऽन्यत॑ आस॒न्नसु॑रा॒ रख्षाꣳ॑सि पिशा॒चास्ते᳚ऽन्यत॒स्तेषा᳚न्दे॒वाना॑मु॒त यदल्पँ॒ल्लोहि॑त॒मकु॑र्व॒न्तद्रख्षाꣳ॑सि॒ रात्री॑भिरसुभ्न॒न्तान्थ्सु॒ब्धान्मृ॒तान॒भि व्यौ᳚च्छत्
मन्त्रः दे॒वा म॑नु॒ष्याः᳚ पि॒तर॒स्ते᳚ऽन्यत॑ आसन् ।
असु॑रा॒ रख्षाꣳ॑सि पिशा॒चास्ते᳚न्यतः॑ &#43;&#43;&#43;(आसन्)&#43;&#43;&#43; ।
टीका 1देवा मनुष्या इत्यादि ॥ अन्यतः एकस्मिन् पक्षे देवादयोऽभवन् । असुरादयोऽप्येकस्मिन् । &lsquo;नपुंसकमनपुंसकेन&rsquo; इत्येतद्व्यत्ययेन न प्रवर्तते ।
मन्त्रः तेषा᳚न्दे॒वाना॑मु॒त यदल्पँ॒ल्लोहि॑त॒मकु॑र्वन् ।
तद्रख्षाꣳ॑सि॒ रात्री॑भिरसुभ्नन् ।
टीका अथ तेषां देवानां शरीरेषु असुरादयः यदल्पमपि लोहितमकुर्वन् व्रणमुदपादयन् तत् असुरपक्षपातीनि रक्षांसि रत्रीभिरसुभ्नन् रात्रिष्वागम्य धर्षितमकुर्वन्, येन सुम्भनेन ते मृतास्स्युः ।"/>

      
    

    <script src="/saMskAra/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/saMskAra\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/saMskAra\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vvasuki\/saMskAra\/edit\/master\/content\/\u0022,\u0022mainSections\u0022:[\u0022mantrah\u0022],\u0022mainsections\u0022:[\u0022mantrah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022contents\u0022:[{\u0022url\u0022:\u0022recdir:\/\/mantraH\/\u0022}],\u0022title\u0022:\u0022मन्त्राः\u0022},{\u0022contents\u0022:[{\u0022url\u0022:\u0022recdir:\/\/kalpaH\/\u0022}],\u0022title\u0022:\u0022कल्पः\u0022},{\u0022contents\u0022:[{\u0022url\u0022:\u0022recdir:\/\/sangrahaH\/\u0022}],\u0022title\u0022:\u0022सङ्ग्रहः\u0022},{\u0022contents\u0022:[{\u0022url\u0022:\u0022recdir:\/\/bloodlines\/\u0022}],\u0022title\u0022:\u0022वंशाः\u0022},{\u0022contents\u0022:[{\u0022url\u0022:\u0022recdir:\/\/nyAya-vaisheShike\/\u0022}],\u0022title\u0022:\u0022न्यायशास्त्रम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022}],\u0022title\u0022:\u0022विषयान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022https:\/\/vvasuki.github.io\/\u0022}],\u0022title\u0022:\u0022भागाः\u0022},\u0022top_bar\u0022:[{\u0022title\u0022:\u0022म\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/mantraH\/\u0022},{\u0022title\u0022:\u0022स\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/sAma\/\u0022}]}");
    let autocompletePageUrl = "\/saMskAra\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/saMskAra\/sangrahaH\/taittirIyA\/saMhitA\/bhaTTa-bhAskara-bhAShyam\/2\/4\/".replace(basePath, "/");
    pageVars.pageParams = {};
    pageVars.pageSource = "sangrahaH\/taittirIyA\/saMhitA\/bhaTTa-bhAskara-bhAShyam\/2\/4.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/saMskAra/webpack_dist/main-bundle.js"></script>
    <script src="/saMskAra/webpack_dist/transliteration-bundle.js"></script>
    <script src="/saMskAra/non_webpack_js/disqus.js"></script>
    <script src="/saMskAra/webpack_dist/ui_lib-bundle.js"></script>
    <link rel="stylesheet" href="/saMskAra/css/fonts.css">
    <link rel="stylesheet" href="/saMskAra/css/@fortawesome/fontawesome-free/css/solid.min.css">
    

    <link rel="stylesheet" href="/saMskAra/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/4/" />
    <link rel="alternate" hreflang="sa-Deva" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/4/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/4/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/4/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/4/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/4/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/4/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/4/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/4/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/4/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/4/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/4/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/4/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/4/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/4/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/4/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/4/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/4/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/4/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/4/?transliteration_target=iast" />
    
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/saMskAra/" class="btn col border">
            <i class="fas fa-gopuram ">संस्कारे विश्वासटिप्पणयः <br/> प्रपाठकः 4</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <form action="/saMskAra/search">
            <input id="titleSearchInputBox" placeholder="शीर्षिकान्विष्यताम्" name="s"><i class="btn fas fa-search "></i>
          </form>
          <a href="/saMskAra/custom_site_search/"  class="btn btn-default">Full search</a>
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
        </div>
        <div class="row col  d-flex justify-content-center">
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
        <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="प्रपाठकः 4">प्रपाठकः 4</h1>
    
    <a id="editLink" class="btn btn-primary"  href="https://github.com/vvasuki/saMskAra/edit/master/content/sangrahaH/taittirIyA/saMhitA/bhaTTa-bhAskara-bhAShyam/2/4.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="अनवक-१-भरतवय-सपरधमनषट-">अनुवाकः १ भ्रातृव्यैः स्पर्धमानेष्टिः ।</h2>
<p>तैत्तिरीय संहितीयां द्वितीय काण्डे चतुर्थप्रपाठकः ॥</p>
<h3 id="सयकतमनतर">संयुक्तमन्त्रः</h3>
<p>दे॒वा म॑नु॒ष्याः᳚ पि॒तर॒स्ते᳚ऽन्यत॑ आस॒न्नसु॑रा॒ रख्षाꣳ॑सि पिशा॒चास्ते᳚ऽन्यत॒स्तेषा᳚न्दे॒वाना॑मु॒त यदल्पँ॒ल्लोहि॑त॒मकु॑र्व॒न्तद्रख्षाꣳ॑सि॒ रात्री॑भिरसुभ्न॒न्तान्थ्सु॒ब्धान्मृ॒तान॒भि व्यौ᳚च्छत्</p>
<h3 id="मनतर">मन्त्रः</h3>
<p>दे॒वा म॑नु॒ष्याः᳚ पि॒तर॒स्ते᳚ऽन्यत॑ आसन् ।<br>
असु॑रा॒ रख्षाꣳ॑सि पिशा॒चास्ते᳚न्यतः॑  +++(आसन्)+++ ।</p>
<h4 id="टक">टीका</h4>
<p>1देवा मनुष्या इत्यादि ॥ अन्यतः एकस्मिन् पक्षे देवादयोऽभवन् । असुरादयोऽप्येकस्मिन् । &lsquo;नपुंसकमनपुंसकेन&rsquo; इत्येतद्व्यत्ययेन न प्रवर्तते ।</p>
<h3 id="मनतर-1">मन्त्रः</h3>
<p>तेषा᳚न्दे॒वाना॑मु॒त यदल्पँ॒ल्लोहि॑त॒मकु॑र्वन् ।<br>
तद्रख्षाꣳ॑सि॒ रात्री॑भिरसुभ्नन् ।</p>
<h4 id="टक-1">टीका</h4>
<p>अथ तेषां देवानां शरीरेषु असुरादयः यदल्पमपि लोहितमकुर्वन् व्रणमुदपादयन् तत् असुरपक्षपातीनि रक्षांसि रत्रीभिरसुभ्नन् रात्रिष्वागम्य धर्षितमकुर्वन्, येन सुम्भनेन ते मृतास्स्युः ।</p>
<h3 id="मनतर-2">मन्त्रः</h3>
<p>तान्थ्सु॒ब्धान्मृ॒तान॒भि व्यौ᳚च्छत् ।</p>
<h4 id="टक-2">टीका</h4>
<p>ततस्तान् सुब्धान् [कृतव्रणान्] तेनैव हेतुना मृतान् अभिव्यौच्छत् रात्रिरुपरताऽभवत् ; रात्र्यवसाने मृतानपश्यन्निति यावत्, व्रणाद्युत्क्षोभस्य रक्षोहेतुत्वात् ॥</p>
<h3 id="सयकतमनतर-1">संयुक्तमन्त्रः</h3>
<p>ते दे॒वा अ॑विदु॒र्यो वै नो॒ऽयम्म्रि॒यते॒ रख्षाꣳ॑सि॒ वा इ॒मङ्घ्न॒न्तीति॒ ते रख्षा॒ꣳ॒स्युपा॑मन्त्रयन्त॒ तान्य॑ब्रुव॒न्वरँ॑व्वृणामहै॒ यत् [1]  असु॑रा॒ञ्जया॑म॒ तन्न॑स्स॒हास॒दिति॒ ततो॒ वै दे॒वा असु॑रानजय॒न्तेऽसु॑राञ्जि॒त्वा रख्षा॒ꣳ॒स्यपा॑नुदन्त</p>
<h3 id="मनतर-3">मन्त्रः</h3>
<p>ते दे॒वा अ॑विदुः ।<br>
यो वै नो॒ऽयम्म्रि॒यते᳚ ।<br>
रख्षाꣳ॑सि॒ वा इ॒मङ्घ्न॒न्तीति॑ ।<br>
ते रख्षा॒ꣳ॒स्युपा॑मन्त्रयन्त ।<br>
तान्य॑ब्रुवन् ।<br>
वरँ॑व्वृणामहै ।<br>
यदसु॑रा॒ञ्जया॑म ।<br>
तन्न॑स्स॒हास॒दिति॑ ।</p>
<h4 id="टक-3">टीका</h4>
<p>2ते देवा इत्यादि ॥ गतम् । तन्नस्सहेति । अस्मत्पक्षे युष्माभिर्वर्तितव्यमिति ।</p>
<h3 id="मनतर-4">मन्त्रः</h3>
<p>ततो॒ वै दे॒वा असु॑रानजयन् ।<br>
तेऽसु॑राञ्जि॒त्वा रख्षा॒ꣳ॒स्यपा॑नुदन्त ।</p>
<h4 id="टक-4">टीका</h4>
<p>ततो रक्षोभिस्सहायैः देवाः असुरानजयन् । जयानन्तरं रक्षांसि अपानुदन्त ॥</p>
<h3 id="मनतर-5">मन्त्रः</h3>
<p>तानि॒ रख्षा॒ꣳ॒स्यनृ॑तमक॒र्तेति॑ सम॒न्तन्दे॒वान्पर्य॑विशन्।</p>
<h4 id="टक-5">टीका</h4>
<p>3अथ देवैरपनुन्नानि रक्षांसि देवान् समन्तं पर्यविशन् परीत्य देवानां शरीरादिष्वनुप्रावेश्याबाधन्त । किं वदन्तीत्याह – अनृतमसत्यं अकर्त कृतवन्तो यूयमिति अन्याय्यं ख्यापयन्ति । निरुद्ध्येव स्थिता[नि] इति वा ॥</p>
<h3 id="सयकतमनतर-2">संयुक्तमन्त्रः</h3>
<p>ते दे॒वा अ॒ग्नाव॑नाथन्त॒ ते᳚ऽग्नये॒ प्रव॑ते पुरो॒डाश॑म॒ष्टाक॑पाल॒न्निर॑वपन्न॒ग्नये॑ विबा॒धव॑ते॒ऽग्नये॒ प्रती॑कवते॒ यद॒ग्नये॒ प्रव॑ते नि॒रव॑पन्‌</p>
<h3 id="मनतर-6">मन्त्रः</h3>
<p>ते दे॒वा अ॒ग्नाव॑नाथन्त ।</p>
<h4 id="टक-6">टीका</h4>
<p>4अथैवं तैरभिभूयमाना देवा अग्नावनाथन्त; ऐश्वर्यमारोपयन् अग्निं नाथयन्ति स्मेति यावत् । यद्वा - अग्नौ याचितृत्वेनावर्तन्त । नाथृ नाधृ याच्ञोपतापैश्वर्याशीष्षु । त्वया वयं रक्ष्या इति ।</p>
<h3 id="मनतर-7">मन्त्रः</h3>
<p>ते᳚ऽग्नये॒ प्रव॑ते पुरो॒डाश॑म॒ष्टाक॑पाल॒न्निर॑वपन् ।</p>
<h4 id="टक-7">टीका</h4>
<p>तत एतां त्रिहविष्कामिष्टिमग्नये निरवपन् देवाः ।</p>
<h3 id="मनतर-8">मन्त्रः</h3>
<p>अ॒ग्नये॑ विबा॒धव॑ते॒ऽग्नये॒ प्रती॑कवते॒ यद॒ग्नये॒ प्रव॑ते नि॒रव॑पन्‌ ।</p>
<h4 id="टक-8">टीका</h4>
<p>प्रवते । प्रवत्, &lsquo;उपसर्गाच्छन्दसि&rsquo; इति वतिः । विश्लेष्य बाधो विबाधः, तद्द्वान् तत्समर्थः ।  प्रतिकूला वृत्तिः तद्वान् प्रतीकवान् ॥</p>
<h3 id="सयकतमनतर-3">संयुक्तमन्त्रः</h3>
<p>‌यान्ये॒व पु॒रस्ता॒द्रख्षाꣳ॑सि [2]  आस॒न्तानि॒ तेन॒ प्राणु॑दन्त॒ यद॒ग्नये॑ विबा॒धव॑ते॒ यान्ये॒वाभितो॒ रख्षा॒ꣳ॒स्यास॒न्तानि॒ तेन॒ व्य॑बाधन्त॒ यद॒ग्नये॒ प्रती॑कवते॒ यान्ये॒व प॒श्चाद्रख्षा॒ꣳ॒स्यास॒न्तानि॒ तेनापा॑नुदन्त॒ ततो॑ दे॒वा अभ॑व॒न्परासु॑रा॒ यो भ्रातृ॑व्यवा॒न्थ्स्याथ्स स्पर्ध॑मान ए॒तयेष्ट्या॑ यजेता॒ग्नये॒ प्रव॑ते पुरो॒डाश॑म॒ष्टाक॑पाल॒न्निर्व॑पेद॒ग्नये॑ विबा॒धव॑ते [3]  अ॒ग्नये॒ प्रती॑कवते॒ यद॒ग्नये॒ प्रव॑ते नि॒र्वप॑ति</p>
<h3 id="मनतर-9">मन्त्रः</h3>
<p>यान्ये॒व पु॒रस्ता॒द् रख्षा॒ꣳ॒स्यासन्न्॑।</p>
<h4 id="टक-9">टीका</h4>
<p>5पुरस्तादिति ॥ पूर्वस्यां दिशि । &lsquo;अस्ताति च&rsquo; इति पुरादेशः । प्रहत[थम]त्वात्तस्याः ।</p>
<h3 id="मनतर-10">मन्त्रः</h3>
<p>तानि॒ तेन॒ प्राणु॑दन्त।</p>
<h4 id="टक-10">टीका</h4>
<p>प्राणुदन्तेति । प्रथमतः उत्पत्तावेवानुदन् ।</p>
<h3 id="मनतर-11">मन्त्रः</h3>
<p>यद॒ग्नये॑ विबा॒धव॑ते॒ यान्ये॒वाभितो॒  रख्षा॒ꣳ॒स्यासन्न्॑।</p>
<h4 id="टक-11">टीका</h4>
<p>अभित इति । दक्षिणत उत्तरतश्च ।</p>
<h3 id="मनतर-12">मन्त्रः</h3>
<p>तानि॒ तेन॒ व्य॑बाधन्त ।</p>
<h4 id="टक-12">टीका</h4>
<p>व्यबाधन्तेति । विश्लेष्यानाशयन् ।</p>
<h3 id="मनतर-13">मन्त्रः</h3>
<p>यद॒ग्नये॒ प्रती॑कवते॒ यान्ये॒व प॒श्चाद् रख्षा॒ꣳ॒स्यासन्न्॑।</p>
<h4 id="टक-13">टीका</h4>
<p>पश्चादिति । अपरस्यां दिशि । &lsquo;पश्चात्&rsquo; इति निपात्यते ।</p>
<h3 id="मनतर-14">मन्त्रः</h3>
<p>तानि॒ तेनापा॑नुदन्त ।</p>
<h4 id="टक-14">टीका</h4>
<p>अपानुदन्तेति । अपरस्यां दिशि अपकृष्यानाशयन् ।</p>
<h3 id="मनतर-15">मन्त्रः</h3>
<p>ततो॑ दे॒वा अभ॑वन् ।<br>
परासु॑रा॒ यो भ्रातृ॑व्यवा॒न्थ्स्यात् ।<br>
स स्पर्ध॑मान ए॒तयेष्ट्या॑ यजेत ।<br>
अ॒ग्नये॒ प्रव॑ते पुरो॒डाश॑म॒ष्टाक॑पाल॒न्निर्व॑पेत् ।<br>
अ॒ग्नये॑ विबा॒धव॑ते॒ऽग्नये ये॒ प्रती॑कवते॒ यद॒ग्नये॒ प्रव॑ते नि॒र्वप॑ति ।</p>
<h4 id="टक-15">टीका</h4>
<p>तत इति । रक्षःपीडाया निर्मुक्ता भूतिमन्तोऽभवन् असुरानजयन्नित्यर्थः । अत एवाह – पराभूता असुरा इति ॥</p>
<h3 id="सयकतमनतर-4">संयुक्तमन्त्रः</h3>
<p>य ए॒वास्मा॒च्छ्रेया॒न्भ्रातृ॑व्य॒स्तन्तेन॒ प्र णु॑दते॒ यद॒ग्नये॑ विबा॒धव॑ते॒ य ए॒वैने॑न स॒दृङ्तन्तेन॒ वि बा॑धते॒ यद॒ग्नये॒ प्रती॑कवते॒ य ए॒वास्मा॒त्पापी॑या॒न्तन्तेनाप॑ नुदते॒ प्र श्रेयाꣳ॑स॒म्भ्रातृ॑व्यन्नुद॒तेऽति॑ स॒दृश॑ङ्क्रामति॒ नैन॒म्पापी॑यानाप्नोति॒ य ए॒वँव्वि॒द्वाने॒तयेष्ट्या॒ यज॑ते ॥ [4]</p>
<h3 id="मनतर-16">मन्त्रः</h3>
<p>य ए॒वास्मा॒च्छ्रेया॒न्भ्रातृ॑व्य॒स्तन्तेन॒ प्र णु॑दते ।</p>
<h4 id="टक-16">टीका</h4>
<p>6य इत्यादि ॥ गतम् । श्रेयान् प्रशस्यतरः । तं तावत्प्रणुदते स्वरूपाच्च्यावयति ।</p>
<h3 id="मनतर-17">मन्त्रः</h3>
<p>यद॒ग्नये॑ विबा॒धव॑ते॒ य ए॒वैने॑न स॒दृङ्तन्तेन॒ वि बा॑धते ।</p>
<h4 id="टक-17">टीका</h4>
<p>सदृङिति । समानं पश्यतीति सदृङ् । &lsquo;समानान्ययोश्च&rsquo; इति दृग्भावः, &lsquo;दृक्स्ववस्स्ववतसां छन्दसि&rsquo; इति नुम् ।  विबाधत इति । विश्लेष्य नाशयति । किं नैनं कदाचिदपि पीडा प्राप्नोति । साम्यमस्य निवर्तयति स्वयमतिशेत इति यावत् ।</p>
<h3 id="मनतर-18">मन्त्रः</h3>
<p>यद॒ग्नये॒ प्रती॑कवते॒ य ए॒वास्मा॒त्पापी॑या॒न्तन्तेनाप॑ नुदते ।</p>
<h4 id="टक-18">टीका</h4>
<p>पापीयान् पापतरः तमपनुदते नाशयति यथास्य न कदाचिदनुकरोति ॥</p>
<h3 id="मनतर-19">मन्त्रः</h3>
<p>प्र श्रेयाꣳ॑स॒म्भ्रातृ॑व्यन्नुदते ।<br>
अति॑ स॒दृश॑ङ्क्रामति ।<br>
नैन॒म्पापी॑यानाप्नोति ।<br>
य ए॒वँव्वि॒द्वाने॒तयेष्ट्या॒ यज॑ते ॥</p>
<h4 id="टक-19">टीका</h4>
<p>7अथ वेदितुस्स्तुतिः - श्रेयांसं प्रणुदते, सदृशमतिक्रामति, नैनं कदाचिदपि भ्रातृव्य आप्नोति । गतमन्यत् ॥</p>
<p>इति द्वितीये चतुर्थे प्रथमोनुवाकः ॥</p>
<h2 id="अनवक-२-भरतवयत-सपरधमनसय-वजतषट-">अनुवाकः २ भ्रातृव्यतः स्पर्धमानस्य विजितीष्टिः ।</h2>
<p>विश्वेदेवा ऋषयः ।</p>
<h3 id="सयकतमनतर-5">संयुक्तमन्त्रः</h3>
<p>दे॒वा॒सु॒रास्सँय्य॑त्ता आस॒न्ते दे॒वा अ॑ब्रुव॒न्‌यो नो॑ वी॒र्या॑वत्तम॒स्तमनु॑ स॒मार॑भामहा॒ इति॒ त इन्द्र॑मब्रुव॒न्त्वँव्वै नो॑ वी॒र्या॑वत्तमोऽसि॒ त्वामनु॑ स॒मार॑भामहा॒ इति॒ सो᳚ऽब्रवीत्ति॒स्रो म॑ इ॒मास्त॒नुवो॑ वी॒र्या॑वती॒स्ताᳶ प्री॑णी॒ताथासु॑रान॒भि भ॑विष्य॒थेति॒ ता वै ब्रू॒हीत्य॑ब्रुवन्नि॒यमꣳ॑हो॒मुगि॒यँव्वि॑मृ॒धेयमि॑न्द्रि॒याव॑ती [5]  इत्य॑ब्रवीत्</p>
<h3 id="मनतर-20">मन्त्रः</h3>
<p>दे॒वा॒सु॒रास्सँय्य॑त्ता आसन् ।<br>
ते दे॒वा अ॑ब्रुवन्‌ ।</p>
<h4 id="टक-20">टीका</h4>
<p>1 देवासुरा इत्यादि ॥ गतम् । वीर्यावत्तमः, &lsquo;अन्येषामपि दृश्यते&rsquo; इति दीर्घत्वम् ।</p>
<h3 id="मनतर-21">मन्त्रः</h3>
<p>यो नो॑ वी॒र्या॑वत्तम॒स्तमनु॑ स॒मार॑भामहा॒ इति॑ ।</p>
<h4 id="टक-21">टीका</h4>
<p>तमनु तं प्रधानभूतमनुसरन्तो वयं संभूय कर्माण्यारभामहे । &lsquo;हीने&rsquo; इत्यनोः कर्मप्रवचनीयत्वम् ।</p>
<h3 id="मनतर-22">मन्त्रः</h3>
<p>त इन्द्र॑मब्रुवन् ।<br>
त्वँव्वै नो॑ वी॒र्या॑वत्तमोऽसि ।<br>
त्वामनु॑ स॒मार॑भामहा॒ इति॑ ।<br>
सो᳚ऽब्रवीत् ।</p>
<h4 id="टक-22">टीका</h4>
<p>त इत्यादि । गतम् ।</p>
<h3 id="मनतर-23">मन्त्रः</h3>
<p>ति॒स्रो म॑ इ॒मास्त॒नुवो॑ वी॒र्या॑वती॒स्ताᳶ प्री॑णीत ।<br>
अथासु॑रान॒भि भ॑विष्य॒थेति॑ ।</p>
<h4 id="टक-23">टीका</h4>
<p>एवं वीर्यावतीरिति । वीर्यवत्यः । पूर्ववद्दीर्घत्वम्, &lsquo;वा छन्दसि&rsquo; इति पूर्वसवर्णदीर्घत्वम् ।</p>
<h3 id="मनतर-24">मन्त्रः</h3>
<p>ता वै ब्रू॒हीत्य॑ब्रुवन् ।</p>
<h4 id="टक-24">टीका</h4>
<p>ता वा इत्यादि । अब्रुवन् देवाः ।</p>
<h3 id="मनतर-25">मन्त्रः</h3>
<p>&lsquo;इ॒यमꣳ॑हो॒मुग् &lsquo;, &lsquo;इ॒यँव्वि॑मृ॒धा&rsquo;,+ &lsquo;इयमि॑न्द्रि॒याव॑ती&rsquo; इत्य॑ब्रवीत् ।</p>
<h4 id="टक-25">टीका</h4>
<p>इयमित्यादि । अब्रवीदिन्द्रः ।<br>
विमृधेति । &lsquo;अच्&rsquo; इति योगविभागादच्समासान्तः ॥</p>
<h3 id="सयकतमनतर-6">संयुक्तमन्त्रः</h3>
<p>त इन्द्रा॑याꣳहो॒मुचे॑ पुरो॒डाश॒मेका॑दशकपाल॒न्निर॑वप॒न्निन्द्रा॑य वैमृ॒धायेन्द्रा॑येन्द्रि॒याव॑ते॒ यदिन्द्रा॑याꣳहो॒मुचे॑ नि॒रव॑प॒न्नꣳह॑स ए॒व तेना॑मुच्यन्त॒ यदिन्द्रा॑य वैमृ॒धाय॒ मृध॑ ए॒व तेनापा᳚घ्नत॒ यदिन्द्रा॑येन्द्रि॒याव॑त इन्द्रि॒यमे॒व तेना॒त्मन्न॑दधत॒ त्रय॑स्त्रिꣳशत्कपालम्पुरो॒डाश॒न्निर॑वप॒न्त्रय॑स्त्रिꣳश॒द्वै दे॒वता॒स्ता इन्द्र॑ आ॒त्मन्ननु॑ स॒मार॑म्भयत॒ भूत्यै᳚ [6]  ताँव्वाव दे॒वा विजि॑तिमुत्त॒मामसु॑रै॒र्व्य॑जयन्त॒ यो भ्रातृ॑व्यवा॒न्थ्स्याथ्स स्पर्ध॑मान ए॒तयेष्ट्या॑ यजे॒तेन्द्रा॑याꣳहो॒मुचे॑ पुरो॒डाश॒मेका॑दशकपाल॒न्निर्व॑पेत्</p>
<h3 id="मनतर-26">मन्त्रः</h3>
<p>त इन्द्रा॑याꣳहो॒मुचे॑ पुरो॒डाश॒मेका॑दशकपाल॒न्निर॑वपन् ।<br>
इन्द्रा॑य वैमृ॒धायेन्द्रा॑येन्द्रि॒याव॑ते॒ यदिन्द्रा॑याꣳहो॒मुचे॑ नि॒रव॑पन् ।<br>
अꣳह॑स ए॒व तेना॑मुच्यन्त ।<br>
यदिन्द्रा॑य वैमृ॒धाय॒ मृध॑ ए॒व तेनापा᳚घ्नत ।<br>
यदिन्द्रा॑येन्द्रि॒याव॑त इन्द्रि॒यमे॒व तेना॒त्मन्न॑दधत ।</p>
<h4 id="टक-26">टीका</h4>
<p>2अथ ते देवाः इन्द्रायैतां त्रिहविष्कामिष्टिं निरवपन् ।</p>
<h3 id="मनतर-27">मन्त्रः</h3>
<p>त्रय॑स्त्रिꣳशत्कपालम्पुरो॒डाश॒न्निर॑वपन् ।</p>
<h4 id="टक-27">टीका</h4>
<p>त्रयस्त्रिंशत्कपालमिति । त्रयाणामेकादशकपालानां त्रयस्त्रिंशत्कपाला भवन्तीति भावः । पुरोडाशमिति च जात्यभिधानम् ।</p>
<h3 id="मनतर-28">मन्त्रः</h3>
<p>त्रय॑स्त्रिꣳश॒द्वै दे॒वता॒स्ता इन्द्र॑
आ॒त्मन्ननु॑ स॒मार॑म्भयत भूत्यै᳚ ।</p>
<h4 id="टक-28">टीका</h4>
<p>आत्मन्निति । आत्मनि गुणभूतानकरोत्, तद्देवानां भूत्यै अभवत् ।</p>
<h3 id="मनतर-29">मन्त्रः</h3>
<p>ताँव्वाव दे॒वा विजि॑तिमुत्त॒मामसु॑रै॒र्व्य॑जयन्त ।<br>
यो भ्रातृ॑व्यवा॒न्थ्स्याथ्स स्पर्ध॑मान ए॒तयेष्ट्या॑ यजेत ।<br>
इन्द्रा॑याꣳहो॒मुचे॑  पुरो॒डाश॒मेका॑दशकपाल॒न्निर्व॑पेत् ।</p>
<h4 id="टक-29">टीका</h4>
<p>विजितिमिति । व्यावृत्तो जयो विजितिः । असुरेभ्यो व्यावृत्तामुत्तमां विज्जितिमिति । व्यजयन्त प्राप्नुवन्, उत्तममसुरविजयमलभन्तेति यावत् ; गोपोषं पुष्णातीतिवत् सामान्यविशेषाभिप्रायत्वादुभयोः । गतमन्यत् ॥</p>
<h3 id="सयकतमनतर-7">संयुक्तमन्त्रः</h3>
<p>इन्द्रा॑य वैमृ॒धायेन्द्रा॑येन्द्रि॒याव॒तेऽꣳह॑सा॒ वा ए॒ष गृ॑ही॒तो यस्मा॒च्छ्रेया॒न्भ्रातृ॑व्यो॒ यदिन्द्रा॑याꣳहो॒मुचे॑ नि॒र्वप॒त्यꣳह॑स ए॒व तेन॑ मुच्यते मृ॒धा वा ए॒षो॑ऽभिष॑ण्णो॒ यस्मा᳚थ्समा॒नेष्व॒न्यश्श्रेया॑नु॒त [7]  अभ्रा॑तृव्यो॒ यदिन्द्रा॑य वैमृ॒धाय॒ मृध॑ ए॒व तेनाप॑ हते॒ यदिन्द्रा॑येन्द्रि॒याव॑त इन्द्रि॒यमे॒व तेना॒त्मन्ध॑त्ते॒ त्रय॑स्त्रिꣳशत्कपालम्पुरो॒डाश॒न्निर्व॑पति॒ त्रय॑स्त्रिꣳश॒द्वै दे॒वता॒स्ता ए॒व यज॑मान आ॒त्मन्ननु॑ स॒मार॑म्भयते॒ भूत्यै</p>
<h3 id="मनतर-30">मन्त्रः</h3>
<p>इन्द्रा॑य वैमृ॒धायेन्द्रा॑येन्द्रि॒याव॑ते ।<br>
अꣳह॑सा॒ वा ए॒ष गृ॑ही॒तः ।<br>
यस्मा॒च्छ्रेया॒न्भ्रातृ॑व्यो॒ यदिन्द्रा॑याꣳहो॒मुचे॑  नि॒र्वप॑ति ।<br>
अꣳह॑स ए॒व तेन॑ मुच्यते ।</p>
<h4 id="टक-30">टीका</h4>
<p>3यस्मादिति ॥ यस्माद्भातृव्यः श्रेयान् प्रशस्यतरो भवति, सोयमंहसा गृहीतः, तस्मादंहोमुचे निर्वपेत् । तेनांहसो मुक्तो भवति ।</p>
<h3 id="मनतर-31">मन्त्रः</h3>
<p>मृ॒धा वा ए॒षो॑ऽभिष॑ण्णो॒ यस्मा᳚थ्समा॒नेष्व॒न्यश्श्रेया॑नु॒त अभ्रा॑तृव्यः ।</p>
<h4 id="टक-31">टीका</h4>
<p>मृधा वा इत्यादि । समानेषु मध्ये अभ्रातृव्योपि नाम कश्चित् यस्मादन्यश्श्रेयान्प्रशस्यतरो भवति एष खलु मृधा अभिषण्णः संग्रामाभिभूत इव भवति ।</p>
<h3 id="मनतर-32">मन्त्रः</h3>
<p>यदिन्द्रा॑य वैमृ॒धाय॒ मृध॑ ए॒व तेनाप॑ हते ।<br>
यदिन्द्रा॑येन्द्रि॒याव॑त इन्द्रि॒यमे॒व तेना॒त्मन्ध॑त्ते ।<br>
त्रय॑स्त्रिꣳशत्कपालम्पुरो॒डाश॒न्निर्व॑पति ।<br>
त्रय॑स्त्रिꣳश॒द्वै दे॒वता॒स्ता ए॒व यज॑मान आ॒त्मन्ननु॑ स॒मार॑म्भयते॒ भूत्यै᳚ ।</p>
<h4 id="टक-32">टीका</h4>
<p>तस्मादीन्द्राय वैमृधाय निर्वपेत् मृधस्सग्रामानपहन्ति ॥</p>
<h3 id="सयकतमनतर-8">संयुक्तमन्त्रः</h3>
<p>सा वा ए॒षा विजि॑ति॒र्नामेष्टि॒र्य ए॒वँव्वि॒द्वाने॒तयेष्ट्या॒ यज॑त उत्त॒मामे॒व विजि॑ति॒म्भ्रातृ॑व्येण॒ वि ज॑यते ॥ [8]</p>
<h3 id="मनतर-33">मन्त्रः</h3>
<p>सा वा ए॒षा विजि॑ति॒र्नामेष्टिः ।<br>
य ए॒वँव्वि॒द्वाने॒तयेष्ट्या॒ यज॑ते ।<br>
उत्त॒मामे॒व विजि॑ति॒म्भ्रातृ॑व्येण॒ वि ज॑यते ॥</p>
<h4 id="टक-33">टीका</h4>
<p>4विजितिर्नामेति ॥ विजयहेतुत्वात् । गतमन्यत् ॥</p>
<p>इति द्वितीये चतुर्थे द्वितीयोनुवाकः ॥</p>
<h2 id="अनवक-३-परजकमसय-पशकमसय-च-गरमतशचर-">अनुवाकः ३ प्रजाकामस्य पशुकामस्य च गार्मुतश्चरुः ।</h2>
<p>विश्वेदेवा ऋषयः ।</p>
<h3 id="सयकतमनतर-9">संयुक्तमन्त्रः</h3>
<p>दे॒वा॒सु॒रास्सँय्य॑त्ता आस॒न्तेषा᳚ङ्गाय॒त्र्योजो॒ बल॑मिन्द्रि॒यँव्वी॒र्य॑म्प्र॒जाम्प॒शून्थ्स॒ङ्गृह्या॒दाया॑प॒क्रम्या॑तिष्ठ॒त्ते॑ऽमन्यन्त यत॒रान्‌वा इ॒यमु॑पाव॒र्थ्स्यति॒ त इ॒दम्भ॑विष्य॒न्तीति॒ ताँव्व्य॑ह्वयन्त॒ विश्व॑कर्म॒न्निति॑ दे॒वा दाभीत्यसु॑रा॒स्सा नान्य॑त॒राꣳश्च॒ नोपाव॑र्तत॒ ते दे॒वा ए॒तद्यजु॑रपश्यन्</p>
<h3 id="मनतर-34">मन्त्रः</h3>
<p>दे॒वा॒सु॒रास्सँय्य॑त्ता आसन् ।<br>
तेषा᳚ङ्गाय॒त्र्योजो॒ बल॑मिन्द्रि॒यँव्वी॒र्य॑म्प्र॒जाम्प॒शून्थ्स॒ङ्गृह्या॒दाया॑प॒क्रम्या॑तिष्ठत् ।</p>
<h4 id="टक-34">टीका</h4>
<p>1देवासुरा इत्यादि ॥ तेषां देवासुराणां ओजःप्रभृति संगृह्यादाय आच्छिद्यापक्रम्य तेन सह तत्सकाशादपक्रम्य क्वाप्यतिष्ठत् गायत्री ।</p>
<h3 id="मनतर-35">मन्त्रः</h3>
<p>ते॑ऽमन्यन्त ।<br>
य॒त॒रान्‌ वा इ॒यमु॑पाव॒र्थ्स्यति॑ ।<br>
त इ॒दम्भ॑विष्य॒न्तीति॑ ।</p>
<h4 id="टक-35">टीका</h4>
<p>ते देवासुरा अमन्यन्त अस्माकं मध्ये यतरानियमुपावर्त्स्यति उपावर्तिष्यते ते इदं विश्वं भविष्यन्तीति अस्य विश्वस्य स्वामिनस्ते भविष्यन्तीति । यद्वा - इदं विश्वं ते भविष्यन्ति प्राप्स्यन्तीति । &lsquo;वृद्भ्यस्स्यसनोः&rsquo; इति परस्मैपदम्, &lsquo;न वृद्ब्यश्चतुर्भ्यः&rsquo; इतीडभावः ।</p>
<h3 id="मनतर-36">मन्त्रः</h3>
<p>ताँव्व्य॑ह्वयन्त॒ विश्व॑कर्म॒न्निति॑ ।</p>
<h4 id="टक-36">टीका</h4>
<p>अथ देवासुरास्तां व्यह्वयन्त विविधमाह्वयन्निति । &lsquo;निसमुपविभ्यो ह्वः&rsquo; इत्यात्मनेपदम् ।
विश्वकर्मन्निति । विश्वानि कर्माण्यस्यामिति विश्वकर्मा । &lsquo;मनः&rsquo; इति ङीप्प्रतिषेधः, आमन्त्रिताद्युदात्तत्वम् । हे विश्वकर्मन्निति देवा गायत्रीमाह्वयन् ।</p>
<h3 id="मनतर-37">मन्त्रः</h3>
<p>दे॒वा दाभीत्यसु॑राः ।</p>
<h4 id="टक-37">टीका</h4>
<p>हे दाभि इत्यसुरा आह्वयन्, सामर्थ्यात् ह्वयत्यर्थमात्रं संबध्यते । यद्वा - व्यह्वयन्त विलक्षणमाह्वानं कृतवन्तः । वैलक्षण्यं चाह्वानपदभेदः । दभनं दाहः, दभिः प्रकृत्यन्तरमस्ति, तस्माद्घञन्तान्मत्वर्थीयोकारः, गौरादिर्द्रष्टव्यः, पूर्ववदामन्त्रिताद्युदात्तत्वम्, &lsquo;अम्बार्थनद्योः&rsquo; इति ह्रस्वत्वम् । यद्वा - पचाद्यजन्तात् स्वार्थिकोऽण्, ततः &lsquo;टिढ्ढाणञ्&rsquo; इति ङीप् ।</p>
<h3 id="मनतर-38">मन्त्रः</h3>
<p>सा नान्य॑त॒राꣳश्च॒ नोपाव॑र्तत ।<br>
ते दे॒वा ए॒तद्यजु॑रपश्यन् ।</p>
<h4 id="टक-38">टीका</h4>
<p>सेत्यादि । गतम् ॥</p>
<h3 id="सयकतमनतर-10">संयुक्तमन्त्रः</h3>
<p>ओजो॑ऽसि॒ सहो॑ऽसि॒ बल॑मसि [9]  भ्राजो॑ऽसि दे॒वाना॒न्धाम॒ नामा॑सि॒ विश्व॑मसि वि॒श्वायु॒स्सर्व॑मसि स॒र्वायु॑रभि॒भूः</p>
<h3 id="मनतर-39">मन्त्रः</h3>
<p>ओजो॑ऽसि ।</p>
<h4 id="टक-39">टीका</h4>
<p>2ओजोसीत्यादि ॥ तेजोसि यशोसि देवानाम् । सर्वत्र तद्धेतुत्वात्ताच्छब्द्यम् ।</p>
<h3 id="मनतर-40">मन्त्रः</h3>
<p>सहो॑ऽसि ।</p>
<h4 id="टक-40">टीका</h4>
<p>सहोसि अभिभवसाधनमपि शत्रूणाम् ।</p>
<h3 id="मनतर-41">मन्त्रः</h3>
<p>बल॑मसि ।</p>
<h4 id="टक-41">टीका</h4>
<p>बलं प्रसिद्धम् ।</p>
<h3 id="मनतर-42">मन्त्रः</h3>
<p>भ्राजो॑ऽसि।</p>
<h4 id="टक-42">टीका</h4>
<p>भ्राजो दीप्तिः ।</p>
<h3 id="मनतर-43">मन्त्रः</h3>
<p>दे॒वाना॒न्धाम॒ नामा॑सि ।</p>
<h4 id="टक-43">टीका</h4>
<p>धाम स्थानम् । नाम नमनमुपकारकम् ।</p>
<h3 id="मनतर-44">मन्त्रः</h3>
<p>विश्व॑मसि ।</p>
<h4 id="टक-44">टीका</h4>
<p>विश्वमसि अन्यदपि यद्भद्रं तदसि ।</p>
<h3 id="मनतर-45">मन्त्रः</h3>
<p>वि॒श्वायुः॑+++(असि)+++ ।</p>
<h4 id="टक-45">टीका</h4>
<p>विश्वायुः विश्वा [श्वमा]युर्जीवितमस्मिन्निति विश्वायुः । &lsquo;बहुव्रीहौ विश्वं संज्ञायाम्&rsquo; इति विश्वशब्दस्यान्तोदात्तत्वम् ।</p>
<h3 id="मनतर-46">मन्त्रः</h3>
<p>सर्व॑मसि ।</p>
<h4 id="टक-46">टीका</h4>
<p>सर्वमसि सर्वमपि जगतामेवासि ।</p>
<h3 id="मनतर-47">मन्त्रः</h3>
<p>स॒र्वायुः॑ +++(असि)+++।</p>
<h4 id="टक-47">टीका</h4>
<p>सर्वायुरसि । सर्वाणि चायूंषि अन्नानि अस्यामिति सर्वान्नहेतुरसि ।</p>
<h3 id="मनतर-48">मन्त्रः</h3>
<p>अ॒भि॒भूः +++(असि)+++ ।</p>
<h4 id="टक-48">टीका</h4>
<p>अभिभूः यस्मादेवं तस्मात् त्वं सवर्स्योपरि भवसि सर्वस्याभिभवित्र्यसि ॥</p>
<h3 id="सयकतमनतर-11">संयुक्तमन्त्रः</h3>
<p>इति॒ वाव दे॒वा असु॑राणा॒मोजो॒ बल॑मिन्द्रि॒यँव्वी॒र्य॑म्प्र॒जाम्प॒शून॑वृञ्जतॉ यद्गा॑य॒त्र्य॑प॒क्रम्याति॑ष्ठ॒त्तस्मा॑दे॒ताङ्गा॑य॒त्रीतीष्टि॑माहुस्सव्वँथ्स॒रो वै गा॑य॒त्री</p>
<h3 id="मनतर-49">मन्त्रः</h3>
<p>इति॒ वाव दे॒वा असु॑राणा॒मोजो॒ बल॑मिन्द्रि॒यँव्वी॒र्य॑म्प्र॒जाम्प॒शून॑वृञ्जत ।</p>
<h4 id="टक-49">टीका</h4>
<p>3इति वावेत्यादि ॥ इत्यनेन यजुषा देवाः असुराणामप्योज आदिकं अवृञ्जत आवर्जयन् आत्मसात्कृतवन्तः न केवलमात्मीयमेव लब्धवन्तः ।</p>
<h3 id="मनतर-50">मन्त्रः</h3>
<p>यद्गा॑य॒त्र्य॑प॒क्रम्याति॑ष्ठत्।<br>
तस्मा॑दे॒ताङ्गा॑य॒त्रीतीष्टि॑माहुः  ।<br>
सँ॒व्व॒थ्स॒रो वै  गा॑य॒त्री ।</p>
<h4 id="टक-50">टीका</h4>
<p>यदित्यादि । गायत्र्यपक्रमणहेतुत्वादेतां वक्ष्यमाणामिष्टिं गायत्रीत्याहुः वेदार्थविदः ॥</p>
<h3 id="सयकतमनतर-12">संयुक्तमन्त्रः</h3>
<p>सँ॑व्वथ्स॒रो वै तद॑प॒क्रम्या॑तिष्ठ॒द्यदे॒तया॑ दे॒वा असु॑राणा॒मोजो॒ बल॑मिन्द्रि॒यँव्वी॒र्य᳚म् [10]  प्र॒जाम्प॒शूनवृ॑ञ्जत॒ तस्मा॑दे॒ताꣳ सँ॑व्व॒र्ग इतीष्टि॑माहुः</p>
<h3 id="मनतर-51">मन्त्रः</h3>
<p>सँ॒व्व॒थ्स॒रो वै  तद॑प॒क्रम्या॑तिष्ठत्  ।</p>
<h4 id="टक-51">टीका</h4>
<p>4संवत्सरो वा इत्यादि ॥ संवत्सरवत् सर्वार्थहेतुत्वात् बलसाम्यात् ताद्धर्म्यात् तदानीं संवत्सर एव देवेभ्योपक्रम्यातिष्ठत् । यथा संवत्सरापक्रमेण ओजआदिकं नश्यति तद्वदिदमिति ।</p>
<h3 id="मनतर-52">मन्त्रः</h3>
<p>यदे॒तया॑ दे॒वा असु॑राणा॒मोजो॒ बल॑मिन्द्रि॒यँव्वी॒र्य᳚म् प्र॒जाम्प॒शूनवृ॑ञ्जत ।<br>
तस्मा॑दे॒ताꣳ सँ॑व्व॒र्ग इतीष्टि॑माहुः ।</p>
<h4 id="टक-52">टीका</h4>
<p>यदेतयेत्यादि । संव्रज्यते ओजआदिकं सर्वं सहैवानेनाव्रज्यते आच्छिद्यते इति संवर्गो योगः । वृजी वर्जने, घञि &lsquo;चजोः कुघिण्यतोः&rsquo; इति कुत्वम् ॥</p>
<h3 id="सयकतमनतर-13">संयुक्तमन्त्रः</h3>
<p>यो भ्रातृ॑व्यवा॒न्थ्स्याथ्स स्पर्ध॑मान ए॒तयेष्ट्या॑ यजेता॒ग्नये॑ सँव्व॒र्गाय॑ पुरो॒डाश॑म॒ष्टाक॑पाल॒न्निर्व॑पे॒त्तꣳ शृ॒तमास॑न्नमे॒तेन॒ यजु॑षा॒भि मृ॑शे॒दोज॑ ए॒व बल॑मिन्द्रि॒यँव्वी॒र्य॑म्प्र॒जाम्प॒शून्भ्रातृ॑व्यस्य वृङ्क्ते॒ भव॑त्या॒त्मना॒ परा᳚स्य॒ भ्रातृ॑व्यो भवति ॥</p>
<h3 id="मनतर-53">मन्त्रः</h3>
<p>यो भ्रातृ॑व्यवा॒न्थ्स्यात् ।<br>
स स्पर्ध॑मान ए॒तयेष्ट्या॑ यजेत ।<br>
अ॒ग्नये॑ सँव्व॒र्गाय॑ पुरो॒डाश॑म॒ष्टाक॑पाल॒न्निर्व॑पेत् ।<br>
तꣳ शृ॒तमास॑न्नमे॒तेन॒ यजु॑षा॒भि मृ॑शेत् ।<br>
ओज॑ ए॒व बल॑मिन्द्रि॒यँव्वी॒र्य॑म्प्र॒जाम्प॒शून्भ्रातृ॑व्यस्य वृङ्क्ते ।<br>
भव॑त्या॒त्मना॒ परा᳚स्य॒ भ्रातृ॑व्यो भवति ॥</p>
<h4 id="टक-53">टीका</h4>
<p>5यो भ्रातृव्यवानित्यादि ॥ गतम् । एतेन यजुषेत्यादि । ओजोसीत्यादिना । अत्राचार्येण &lsquo;सर्वायुरभिभूरस्यभिभूरहं तेन हविषा(मिति) अमुं भ्रातृव्यमभिभूयासम्&rsquo; इति शेषो दर्शितः ॥</p>
<p>इति द्वितीये चतुर्थे तृतीयोनुवाकः ॥</p>
<h2 id="अनवक-४-चतरयगपहममनतर-">अनुवाकः ४ चित्रायोगोपहोममन्त्राः ।</h2>
<p>गायत्री, ५ उपरिष्टाद् बृहती ।<br>
विश्वेदेवा ऋषयः</p>
<h3 id="सयकतमनतर-14">संयुक्तमन्त्रः</h3>
<p>प्र॒जाप॑तिᳶ प्र॒जा अ॑सृजत॒ ता अ॑स्माथ्सृ॒ष्टाᳶ परा॑चीराय॒न्ता यत्राव॑स॒न्ततो॑ ग॒र्मुदुद॑तिष्ठ॒त्ता बृह॒स्पति॑श्चा॒न्ववै॑ता॒ꣳ॒ सो᳚ऽब्रवी॒द्बृह॒स्पति॑र॒नया᳚ त्वा॒ प्र ति॑ष्ठा॒न्यथ॑ त्वा प्र॒जा उ॒पाव॑र्थ्स्य॒न्तीति॒ तम्प्राति॑ष्ठ॒त्ततो॒ वै प्र॒जाप॑तिम्प्र॒जा उ॒पाव॑र्तन्त॒ यᳶ प्र॒जाका॑म॒स्स्यात्तस्मा॑ ए॒तम्प्रा॑जाप॒त्यङ्गा᳚र्मु॒तञ्च॒रुन्निर्व॑पेत्प्र॒जाप॑तिम् [12]  ए॒व स्वेन॑ भाग॒धेये॒नोप॑ धावति॒ स ए॒वास्मै᳚ प्र॒जाम्प्र ज॑नयति</p>
<h3 id="मनतर-54">मन्त्रः</h3>
<p>प्र॒जाप॑तिᳶ प्र॒जा अ॑सृजत ।<br>
ता अ॑स्माथ्सृ॒ष्टाᳶ परा॑चीरायन् ।<br>
ता यत्राव॑सन्।<br>
ततो॑ ग॒र्मुदुद॑तिष्ठत् ।</p>
<h4 id="टक-54">टीका</h4>
<p>1प्रजापतिः प्रजा असृजतेत्यादि ॥ पराचीः पराचीनगतयः अपुनरावृत्ता एव यद्गताः ता यत्रावसन् ततो गर्मुदुदतिष्ठत् अकृष्टादेव प्रदेशात् स्वयमेवाजायत । विजातीयेन सहोत्पन्नः तृणविशेषो गर्मुत् । ओषधीनां दुष्टपरिणाम इत्येके ।</p>
<h3 id="मनतर-55">मन्त्रः</h3>
<p>ता बृह॒स्पति॑श्चा॒न्ववै॑ताम् ।</p>
<h4 id="टक-55">टीका</h4>
<p>अथ ताः बृहस्पतिः प्रजापातिश्चान्ववैतां पश्चादनुसृत्य अवगतवन्तौ ।</p>
<h3 id="मनतर-56">मन्त्रः</h3>
<p>सो᳚ऽब्रवी॒द्, बृह॒स्पति॑र॒नया᳚ त्वा॒ प्र ति॑ष्ठानि ।</p>
<h4 id="टक-56">टीका</h4>
<p>अथ सोब्रवीद्बृहस्पतिः प्रजापतिं अनया गर्मुता त्वां प्रतिष्ठानि प्रकर्षेण स्थापयामि ।</p>
<h3 id="मनतर-57">मन्त्रः</h3>
<p>अथ॑ त्वा प्र॒जा उ॒पाव॑र्थ्स्य॒न्तीति॑ ।</p>
<h4 id="टक-57">टीका</h4>
<p>अथ प्रकृष्टस्थितिकं त्वां प्रजा उपावर्त्स्यन्तीति ।</p>
<h3 id="मनतर-58">मन्त्रः</h3>
<p>तम्प्राति॑ष्ठत् ।</p>
<h4 id="टक-58">टीका</h4>
<p>अथ तं गार्मुतेन चरुणा प्रातिष्ठत् प्रकृष्टं स्थापितवान् । यत्र धात्वार्थनिवृत्तौ प्रशब्दः तत्रैव &lsquo;समवप्रविभ्यस्सथः&rsquo; इत्यात्मनेपदमकर्मकस्यैव भवति, इह तु सकर्मक एव प्रकृष्टार्थां स्थिथौ वर्तते, तेनात्मनेपदाभावः, यथा - &lsquo;ब्रह्मन् प्रस्थास्यामः समिधमाधाय&rsquo; इति । तत्रापि हि प्रकृष्टस्थितिकर्मा तिष्ठतिः, न तु स्थितिन्निवृत्तिकर्मा ।</p>
<h3 id="मनतर-59">मन्त्रः</h3>
<p>ततो॒ वै प्र॒जाप॑तिम्प्र॒जा उ॒पाव॑र्तन्त ।<br>
यᳶ प्र॒जाका॑म॒स्स्यात् ।<br>
तस्मा॑ ए॒तम्प्रा॑जाप॒त्यङ्गा᳚र्मु॒तञ्च॒रुन्निर्व॑पेत् ।<br>
प्र॒जाप॑तिमे॒व स्वेन॑ भाग॒धेये॒नोप॑ धावति ।<br>
स ए॒वास्मै᳚ प्र॒जाम्प्र ज॑नयति ।</p>
<h4 id="टक-59">टीका</h4>
<p>ततो वा इत्यादि । गतम् ॥</p>
<h3 id="सयकतमनतर-15">संयुक्तमन्त्रः</h3>
<p>प्र॒जाप॑तिᳶ प॒शून॑सृजत॒ ते᳚ऽस्माथ्सृ॒ष्टाᳶ परा᳚ञ्च आय॒न्ते यत्राव॑स॒न्ततो॑ ग॒र्मुदुद॑तिष्ठ॒त्तान्पू॒षा चा॒न्ववै॑ता॒ꣳ॒ सो᳚ऽब्रवीत्पू॒षानया॑ मा॒ प्र ति॒ष्ठाथ॑ त्वा प॒शव॑ उ॒पाव॑र्थ्स्य॒न्तीति॒ माम्प्र ति॒ष्ठेति॒ सोमो᳚ऽब्रवी॒न्मम॒ वै [13]  अ॒कृ॒ष्ट॒प॒च्यमित्यु॒भौ वा॒म्प्र ति॑ष्ठा॒नीत्य॑ब्रवी॒त्तौ प्राति॑ष्ठ॒त्ततो॒ वै प्र॒जाप॑तिम्प॒शव॑ उ॒पाव॑र्तन्त॒ यᳶ प॒शुका॑म॒स्स्यात्तस्मा॑ ए॒तꣳ सो॑मापौ॒ष्णङ्गा᳚र्मु॒तञ्च॒रुन्निर्व॑पेथ्सोमापू॒षणा॑वे॒व स्वेन॑ भाग॒धेये॒नोप॑ धावति॒ तावे॒वास्मै॑ प॒शून्प्र ज॑नयत॒स्सोमो॒ वै रे॑तो॒धाᳶ पू॒षा प॑शू॒नाम्प्र॑जनयि॒ता सोम॑ ए॒वास्मै॒ रेतो॒ दधा॑ति पू॒षा प॒शून्प्र ज॑नयति ॥ [14]</p>
<h3 id="मनतर-60">मन्त्रः</h3>
<p>प्र॒जाप॑तिᳶ प॒शून॑सृजत ।<br>
ते᳚ऽस्माथ्सृ॒ष्टाᳶ परा᳚ञ्च आयन् ।<br>
ते यत्राव॑सन् ।<br>
ततो॑ ग॒र्मुदुद॑तिष्ठत् ।<br>
तान्पू॒षा चा॒न्ववै॑ताम् ।<br>
सो᳚ऽब्रवीत् ।<br>
पू॒षानया॑ मा॒ प्र ति॑ष्ठ।<br>
अथ॑ त्वा प॒शव॑ उ॒पाव॑र्थ्स्य॒न्तीति॑ ।</p>
<h4 id="टक-60">टीका</h4>
<p>2पूषा चेति ॥ पूषा च प्रजापतिश्च, अथ सोब्रवीत्पूषा प्रजापतिं अनया गर्मुता प्रतिष्ठ ततो मयि प्रकृष्टस्थितिके सति त्वां पशव उपावर्त्स्यन्तीति ।</p>
<h3 id="मनतर-61">मन्त्रः</h3>
<p>माम्प्र ति॒ष्ठेति॒ सोमो᳚ऽब्रवीत् ।</p>
<h4 id="टक-61">टीका</h4>
<p>अत्रान्तरे सोमोपि मां प्रतिष्ठेति प्रजापतिमब्रवीत् ।</p>
<h3 id="मनतर-62">मन्त्रः</h3>
<p>मम॒ वा अ॑कृष्टप॒च्यमिति॑ ।</p>
<h4 id="टक-62">टीका</h4>
<p>मदीयं ह्यकृष्ठपच्यं, तस्मादनया मां प्रतिष्ठेति । अकृष्टः स्वयमेव पच्यते इत्यकृष्टपच्यम् । &lsquo;अकृष्टे च&rsquo; इति य[क्यप्]प्रत्ययः ।</p>
<h3 id="मनतर-63">मन्त्रः</h3>
<p>उ॒भौ वा॒म्प्र ति॑ष्ठा॒नीत्य॑ब्रवीत् ।</p>
<h4 id="टक-63">टीका</h4>
<p>अप उभावपि युवां प्रतिष्ठानीति प्रजापतिरब्रवीत् सोमापूषणौ ।</p>
<h3 id="मनतर-64">मन्त्रः</h3>
<p>तौ प्राति॑ष्ठत् ।</p>
<h4 id="टक-64">टीका</h4>
<p>ततस्तौ गार्मुतेन चरुणा प्रातिष्ठत् ।</p>
<h3 id="मनतर-65">मन्त्रः</h3>
<p>ततो॒ वै प्र॒जाप॑तिम्प॒शव॑ उ॒पाव॑र्तन्त ।<br>
यᳶ प॒शुका॑म॒स्स्यात् ।<br>
तस्मा॑ ए॒तꣳ सो॑मापौ॒ष्णङ्गा᳚र्मु॒तञ्च॒रुन्निर्व॑पेत् ।<br>
सो॒मा॒पू॒ष॒णा॑वे॒व स्वेन॑ भाग॒धेये॒नोप॑ धावति ।<br>
तावे॒वास्मै॑ प॒शून्प्र ज॑नयतः ।<br>
सोमो॒ वै रे॑तो॒धाᳶ पू॒षा प॑शू॒नाम्प्र॑जनयि॒ता ,<br>
सोम॑ ए॒वास्मै॒ रेतो॒ दधा॑ति ।<br>
पू॒षा प॒शून्प्र ज॑नयति ॥</p>
<h4 id="टक-65">टीका</h4>
<p>ततो वा इत्यादि । गतम् ॥</p>
<p>इति द्वितीये चतुर्थे चतुर्थोनुवाकः ॥</p>
<h2 id="अनवक-५--पशकमसय-चतरखय-यग-">अनुवाकः ५  पशुकामस्य चित्राख्यो यागः ।</h2>
<p>विश्वेदेवा ऋषयः ।</p>
<h3 id="मनतर-66">मन्त्रः</h3>
<p>अग्ने॒ गोभि॑र्न॒ आ ग॒हीन्दो॑ पु॒ष्ट्या जु॑षस्व नः ।<br>
इन्द्रो॑ ध॒र्ता गृ॒हेषु॑ नः ॥</p>
<h4 id="टक-66">टीका</h4>
<p>1अथ चित्रायागो वक्ष्यते । तस्यामेते उपहोममन्त्रास्सप्त । तत्राद्याश्चतस्रो गायत्र्यः । पञ्चमी (सतो) बृहती । ततो द्वे यजुषी । तत्र प्रथमा - अग्ने गोभिरिति ॥ हे अग्ने गोभिः नः अस्मानागहि आगच्छ । शपो लुक् । हे इन्दो पुष्ट्या पशुपुष्ट्या अस्माकं जुषस्व सेवस्व प्रीणय वा । इन्द्रश्च गृहेषु अस्माकं धर्ता धारको भवितुमर्हतीति । &lsquo;अर्हे कृत्यतृचश्च&rsquo; इति तृच् ।</p>
<h3 id="मनतर-67">मन्त्रः</h3>
<p>स॒वि॒ता यस्स॑ह॒स्रिय॒स्स नो॑ गृ॒हेषु॑ रारणत् ।<br>
आ पू॒षा ए॒त्वा वसु॑ ॥</p>
<h4 id="टक-67">टीका</h4>
<p>2द्वितीया - सवितेति ॥ यस्सविता सहस्रियः सहस्रेण संमितः । &lsquo;सहस्रेण संमितौ घः&rsquo; । सोस्माकं गृहेषु रारणत् रमताम् । रमतेर्लेटि शपश्श्लुः, तुजादित्वादभ्यासस्य दीर्घत्वम्, लेटोऽडागमः, वर्णव्यत्ययेन णत्वम् । पूषा चास्मद्गृहेषु ऐतु आगच्छतु । वसु पशुलक्षणं धनं चास्मद्गृहेष्वागच्छतु ॥</p>
<h3 id="मनतर-68">मन्त्रः</h3>
<p>धा॒ता द॑दातु नो र॒यिमीशा॑नो॒ जग॑त॒स्पतिः॑ ।<br>
स न॑ᳶ पू॒र्णेन॑ वावनत् ॥</p>
<h4 id="टक-68">टीका</h4>
<p>3तृतीया - धातेति ॥ धाता सर्वस्य विधाता देवोस्मभ्यं रयिं धनं पशुलक्षणं ददातु ईशानः दातुं समर्थः जगतः पतिः पालयिता । &lsquo;षष्ठ्याः पतिपुत्र&rsquo; इति सत्वम् ।<br>
किञ्च - स देवोस्मान् पूर्णेन सर्वाभिमतैराप्यायितेन धनेन वावनत् संभजतां अस्मान् परिगृह्णातु । वन षण संभक्तौ, लेटि शपश्श्लुः, अडादि पूर्ववत् ॥</p>
<h3 id="मनतर-69">मन्त्रः</h3>
<p>त्वष्टा॒ यो वृ॑ष॒भो वृषा॒ स नो॑ गृ॒हेषु॑ रारणत् ।<br>
स॒हस्रे॑णा॒युते॑न च ॥</p>
<h4 id="टक-69">टीका</h4>
<p>4अथ चतुर्थी - त्वष्टेति ॥ यस्त्वष्टा वृषभः वर्षिता कामानां वृषा प्रधानभूतः सेक्ता वा सोस्माकं गृहेषु रारणत् रमताम् । व्याख्यातम् । सहस्रेण पशुना दशभिश्शतैः रमताम् । अयुतेन दशभिस्सहस्रैश्च रमताम् ॥</p>
<h3 id="मनतर-70">मन्त्रः</h3>
<p>येन॑ दे॒वा अ॒मृत᳚म् [15]  दी॒र्घꣵ श्रवो॑ दि॒व्यैर॑यन्त ।<br>
राय॑स्पोष॒ त्वम॒स्मभ्य॒ङ्गवा᳚ङ्कु॒ल्मिञ्जी॒वस॒ आ यु॑वस्व ।</p>
<h4 id="टक-70">टीका</h4>
<p>5अथ पञ्चमी - येनेति ॥ हे रायस्पोष धनपुष्ट येन त्वया देवा अमृतं अमृतत्वं दीर्घमविच्छिन्नं श्रवः अन्नं च दिवि ऐरयन्त द्युलोके प्राप्नुवन् स त्वमस्मभ्यं गवां कुल्मिं संघातं सन्तानं वा आयुवस्व अस्माभिर्मिश्रय, देहीति यावत् । यौतेर्व्यत्यन्येनात्मनेपदम्, विकर्णव्यत्ययेन शः । जीवसे अस्मान् जीवयितुम् । तुमर्थे असेप्रत्ययः ॥</p>
<h3 id="मनतर-71">मन्त्रः</h3>
<p>अ॒ग्निर्गृ॒हप॑ति॒स्सोमो॑ विश्व॒वनि॑स्सवि॒ता सु॑मे॒धास्स्वाहा᳚ ।</p>
<h4 id="टक-71">टीका</h4>
<p>6अथ षष्ठो मन्त्रः - अग्निरिति ॥ गृहाणां पतिः पाता अग्निः सोमः सर्वस्य धनस्य संभक्ता संविभक्ता । &lsquo;छन्दसि वनसन&rsquo; इतीन्प्रत्ययः । सविता सुमेधाः शोभनमतिः सदा सानुग्रहबुद्धिः । तस्मादेतेभ्यो महानुभावेभ्यः इदं स्वाहुतमस्त्विति ॥</p>
<h3 id="सयकतमनतर-16">संयुक्तमन्त्रः</h3>
<p>अग्ने॑ गृहपते॒ यस्ते॒ घृत्यो॑ भा॒गस्तेन॒ सह॒ ओज॑ आ॒क्रम॑माणाय धेहि॒ श्रैष्ठ्या᳚त्प॒थो मा यो॑षम्मू॒र्धा भू॑यास॒ꣵ॒ स्वाहा᳚ ॥ [16]</p>
<h3 id="मनतर-72">मन्त्रः</h3>
<p>अग्ने॑ गृहपते॒ यस्ते॒ घृत्यो॑ भा॒गस्तेन॒ सह॒ ओज॑ आ॒क्रम॑माणाय धेहि ।</p>
<h4 id="टक-72">टीका</h4>
<p>7अथ सप्तमः - अग्न इति ॥ हे अग्ने गृहपते गृहाणां पातः । &lsquo;नामन्त्रिते समानाधिकरणे&rsquo; इति पूर्वपदस्य विद्यमानत्वाभावादिदं निहन्यते । यस्ते घृत्यः घृतार्हः, छान्दसो यत् । भागः एकदेशोङ्गभेदः तेन कर्मणा आक्रममाणाय शत्रूनभिभवते अन्यग्भूताय मह्यं सहः बलं ओजस्तेजश्च धेहि देहि । यद्वा - यस्ते भागः हविर्भागः घृत्यः घृते भवः घृतप्रकृतिर्वा, तेनानेन हेतुना शत्रूनाक्रममाणाय मह्यं सह ओजश्च देहि ।</p>
<h3 id="मनतर-73">मन्त्रः</h3>
<p>श्रैष्ठ्या᳚त्प॒थो मा यो॑षम्मू॒र्धा भू॑यासम् ।<br>
स्वाहा᳚ ॥ [16]</p>
<h4 id="टक-73">टीका</h4>
<p>श्रैष्ठ्यात् पथो मार्गात् मा योषं अपहृतो मा भूवम् । यौर्तेर्लिङि वृद्ध्यभावश्छान्दसः, इडभावश्च । अपि च मूर्धा प्रधानभूतो भूयास्मम् । स्वाहुतꣳ चेदं घृतं तुभ्यमस्तु ॥</p>
<p>इति द्वितीये चतुर्थे पञ्चमोनुवाकः ॥</p>
<h2 id="अनवक-६-कररषटपरचयङगमनतर-">अनुवाकः ६ कारीरीष्टिप्राच्याङ्गमन्त्राः ।</h2>
<p>२ त्रिष्टुप्, ११ पङ्क्तिः ।</p>
<p>विश्वेदेवा ऋषयः ।</p>
<h3 id="सयकतमनतर-17">संयुक्तमन्त्रः</h3>
<p>चि॒त्रया॑ यजेत प॒शुका॑म इ॒यँव्वै चि॒त्रा यद्वा अ॒स्याँव्विश्व॑म्भू॒तमधि॑ प्र॒जाय॑ते॒ तेने॒यञ्चि॒त्रा य ए॒वँव्वि॒द्वाꣳश्चि॒त्रया॑ प॒शुका॑मो॒ यज॑ते॒ प्र प्र॒जया॑ प॒शुभि॑र्मिथु॒नैर्जा॑यते</p>
<h3 id="मनतर-74">मन्त्रः</h3>
<p>चि॒त्रया॑ यजेत प॒शुका॑मः ।</p>
<h4 id="टक-74">टीका</h4>
<p>1चित्रया यजेतेत्यादि ॥ चित्रापूर्णमासे चित्रां निर्वपेत् ।</p>
<h3 id="मनतर-75">मन्त्रः</h3>
<p>इ॒यँव्वै चि॒त्रा ।<br>
यद्वा अ॒स्याँव्विश्व॑म्भू॒तमधि॑ प्र॒जाय॑ते॒ तेने॒यञ्चि॒त्रा ।</p>
<h4 id="टक-75">टीका</h4>
<p>इयं वा इति । विश्वं भूतजनाधिकरणतया चयनीयत्वादिष्टिपृथिव्योरभेदोपचारः ।</p>
<h3 id="मनतर-76">मन्त्रः</h3>
<p>य ए॒वँव्वि॒द्वाꣳश्चि॒त्रया॑ प॒शुका॑मो॒ यज॑ते ।<br>
प्र प्र॒जया॑ प॒शुभि॑र्मिथु॒नैर्जा॑यते ।</p>
<h4 id="टक-76">टीका</h4>
<p>य एवमित्यादि । गतम् ॥</p>
<h3 id="सयकतमनतर-18">संयुक्तमन्त्रः</h3>
<p>प्रैवाग्ने॒येन॑ वापयति॒ रेत॑स्सौ॒म्येन॑ दधाति॒ रेत॑ ए॒व हि॒तन्त्वष्टा॑ रू॒पाणि॒ वि क॑रोति सारस्व॒तौ भ॑वत ए॒तद्वै दैव्य॑म्मिथु॒नन्दैव्य॑मे॒वास्मै᳚ [17]  मि॒थु॒नम्म॑ध्य॒तो द॑धाति॒ पुष्ट्यै᳚ प्र॒जन॑नाय सिनीवा॒ल्यै च॒रुर्भ॑वति॒ वाग्वै सि॑नीवा॒ली पुष्टि॒ᳵ खलु॒ वै वाक्पुष्टि॑मे॒व वाच॒मुपै᳚त्यै॒न्द्र उ॑त्त॒मो भ॑वति॒ तेनै॒व तन्मि॑थु॒नꣳ स॒प्तैतानि॑ ह॒वीꣳषि॑ भवन्ति स॒प्त ग्रा॒म्याᳶ प॒शव॑स्स॒प्तार॒ण्यास्स॒प्त छन्दाꣳ॑स्यु॒भय॒स्याव॑रुद्ध्यै</p>
<h3 id="मनतर-77">मन्त्रः</h3>
<p>प्रैवाग्ने॒येन॑ वापयति ।<br>
रेत॑स्सौ॒म्येन॑ दधाति ।<br>
रेत॑ ए॒व हि॒तन्त्वष्टा॑ रू॒पाणि॒ वि क॑रोति ।<br>
सा॒र॒स्व॒तौ भ॑वतः ।<br>
ए॒तद्वै दैव्य॑म्मिथु॒नन्दैव्य॑मे॒वा॒स्मै॒ मि॒थु॒नम्म॑ध्य॒तो द॑धाति ।<br>
पुष्ट्यै᳚ प्र॒जन॑नाय सिनीवा॒ल्यै च॒रुर्भ॑वति ।<br>
वाग्वै सि॑नीवा॒ली ।<br>
पुष्टि॒ᳵ खलु॒ वै वाक् ।<br>
पुष्टि॑मे॒व वाच॒मुपै᳚ति ।<br>
ऐ॒न्द्र उ॑त्त॒मो भ॑वति ।</p>
<h4 id="टक-77">टीका</h4>
<p>2आग्नेयोष्टाकपालः, सौम्यश्चरुः, त्वाष्ट्रोष्टाकपालः, सरस्वत्यै चरुः, सरस्वते चरुः, सिनीवाल्यै चरुः, ऐन्द्र एकादशकपालः, सप्तैतानि हवींषि भवन्ति - प्रैवेति ॥<br>
आग्नेयेन प्रवापयति प्रजनने रेतस्सिञ्चति सेचयति पुम्भिः स्त्रीषु, तत्सिक्तं सौम्येन दधाति धारयति । तत्र हितं धारितं त्वष्टा रूपाणि विकरोति विविधेन रूपेण परिणतं करोति त्वाष्ट्रेण । सारस्वताभ्यां दैव्यं मिथुनं, सरस्वत्सरस्वतीतिसंबन्धाभ्यां दैव्यं मिथुनं गर्भस्थस्य जन्तोः पुष्ट्यर्थं काले प्रजननार्थं च मध्यतः अन्तर्दधाति स्थापयति ।</p>
<h3 id="मनतर-78">मन्त्रः</h3>
<p>तेनै॒व तन्मि॑थु॒नꣳ स॒प्तैतानि॑ ह॒वीꣳषि॑ भवन्ति ।</p>
<h4 id="टक-78">टीका</h4>
<p>ततो वाक्प्रवृत्तिहेतुभूतायास्सिनीवाल्या चरुणा वाचश्च पुष्टिविशेषत्वात् पुष्टिं वाचं च प्राप्नोति गर्भस्थो जीवः । उत्तमस्यैन्द्रस्य भावात् । सिनीवाल्या हि तदपरं मिथुनं अन्ते भवति । ततस्तदपि पुष्ट्यै पजननाय च संपद्यते इति भावः ।</p>
<h3 id="मनतर-79">मन्त्रः</h3>
<p>स॒प्त ग्रा॒म्याᳶ प॒शव॑स्स॒प्तार॒ण्यास्स॒प्त छन्दाꣳ॑स्यु॒भय॒स्याव॑रुद्ध्यै ।</p>
<h4 id="टक-79">टीका</h4>
<p>सप्तेति । गोजाविकपुरुष गर्दभाश्वोष्टृराः सप्त ग्राम्याः पशवः । द्विखुरश्वापदपक्षिसरीसृपहस्तिमर्कटनादेयाः सप्तारण्याः । गायत्र्युष्णिगनुष्टुब्बृहतीपङ्क्तित्रिष्टुब्जगत्यः सप्त छन्दांसि प्रधानानि । उभयस्येति । पशूनां छन्दसां च ॥</p>
<h3 id="सयकतमनतर-19">संयुक्तमन्त्रः</h3>
<p>अथै॒ता आहु॑तीर्जुहोत्ये॒ते वै दे॒वाᳶ पुष्टि॑पतय॒स्त ए॒वास्मि॒न्पुष्टि॑न्दधति॒ पुष्य॑ति प्र॒जया॑ प॒शुभि॒रथो॒ यदे॒ता आहु॑तीर्जु॒होति॒ प्रति॑ष्ठित्यै ॥ [18]</p>
<h3 id="मनतर-80">मन्त्रः</h3>
<p>अथै॒ता आहु॑तीर्जुहोति ।</p>
<h4 id="टक-80">टीका</h4>
<p>3अथैता इति ॥ प्रधानयागादनन्तरं पुरस्तात्स्विष्टकृतः &lsquo;अग्ने गोभिर्न आ गहि&rsquo; इत्याद्यास्सप्ताहुतीर्जुहोति ।</p>
<h3 id="मनतर-81">मन्त्रः</h3>
<p>ए॒ते वै दे॒वाᳶ पुष्टि॑पतय॒स्त ए॒वास्मि॒न्पुष्टि॑न्दधति ।<br>
पुष्य॑ति प्र॒जया॑ प॒शुभिः॑ ।</p>
<h4 id="टक-81">टीका</h4>
<p>एते वा इति । अग्न्यादयः ।</p>
<h3 id="मनतर-82">मन्त्रः</h3>
<p>अथो॒ यदे॒ता आहु॑तीर्जु॒होति॒ प्रति॑ष्ठित्यै ॥</p>
<h4 id="टक-82">टीका</h4>
<p>अथो इति । अपि च एता आहुतयः प्रतिष्ठित्यै च भवन्ति एतेषां देवानां प्रतिष्ठाया अपि हेतुत्वात् ॥</p>
<p>इति द्वितीये चतुर्थे षष्ठोनुवाकः ॥</p>
<h2 id="अनवक-७-कररषटपरचयङगमनतर">अनुवाकः ७ कारीरीष्टिप्राच्याङ्गमन्त्राः</h2>
<p>२ त्रिष्टुप्, ११ पङ्क्तिः,</p>
<p>विश्वेदेवा ऋषयः ।</p>
<h3 id="सयकतमनतर-20">संयुक्तमन्त्रः</h3>
<p>मा॒रु॒तम॑सि म॒रुता॒मोजो॒ऽपान्धारा᳚म्भिन्द्धि</p>
<h3 id="मनतर-83">मन्त्रः</h3>
<p>मा॒रु॒तम॑सि ।<br>
म॒रुता॒मोजः॑ +++(असि)+++।</p>
<h4 id="टक-83">टीका</h4>
<p>1अथ कारीरिमन्त्राः । तत्र यजमानः कृष्णं वासः कृष्णतूषं परिधत्ते - मारुतमसीति यजुषा ॥ अत्राहुः -
होतॄन्प्रवर्ग्यकाण्डं च याश्चोपनिषदो विदुः ।<br>
अरुणाम्नायविधिश्चैव काठके परिकीर्तितौ ॥<br>
रुद्रा नारायणश्चैव मेधो यश्चैव पित्रियः ।<br>
एतदारण्यकं सर्वं नाव्रती श्रोतुमर्हति ॥<br>
कारीर्यश्चापि पित्र्याश्च दिवाकीर्त्येति येषु च ।<br>
रुद्रास्सन्ततिरित्येतावनुवाकौ च सात्रिकौ ॥<br>
होतृविध्यवसाने चाप्यनुवाकचतुष्टयम् ।<br>
सूक्तेषु सूक्तं यत्सौर्यं मेधो यश्चैव पित्रियः ॥<br>
काठकानि च सर्वाणि सर्वाण्यारण्यकानि च ।<br>
दिवाकीर्त्यानि शाखायामेतावन्तीह धारणा ॥<br>
कल्पे पितृविधिश्चैव प्रवर्ग्यविधिरेव च ।<br>
काठकानां विधिश्चैव कारीरीविधिरेव च ॥<br>
अरुणाम्नायविधिश्चैव शतरुद्रविधिस्तथा ।<br>
कल्पेषु च य आम्नाता मन्त्रास्तानप्यतन्द्रितः ॥<br>
यथाव्रतमुपाकृत्य अधीयीतेति चोच्यते ॥ इति ॥</p>
<p>वास आमन्त्र्योच्यते - हे वासः मारुतं मरुतां संबन्धि त्वमसि, मरुतां ओजो बलं त्वमसि ; त्वदधीनबलत्वात्तेषाम् । ]</p>
<h3 id="मनतर-84">मन्त्रः</h3>
<p>अपान्धारा᳚म्भिन्द्धि ।</p>
<h4 id="टक-84">टीका</h4>
<p>अतोपां धारां भिन्धि पातय । यद्वा - अपां धारयितारं मेघं भिन्धि । लिङ्गव्यत्ययः । अपां धारयित्री वा मेघपङ्क्तिं भिन्धि ॥</p>
<h3 id="मनतर-85">मन्त्रः</h3>
<p>र॒मय॑त मरुतश्श्ये॒नमा॒यिन॒म्मनो॑जवसँ॒व्वृष॑णꣳ सुवृ॒क्तिम् ।<br>
येन॒ शर्ध॑ उ॒ग्रमव॑सृष्ट॒मेति॒ तद॑श्विना॒ परि॑ धत्तꣵ स्व॒स्ति ।</p>
<h4 id="टक-85">टीका</h4>
<p>2पश्चाद्वातं प्रतिमीवति निवर्तयति - रमयतेति जगत्या ॥ हे मरुतः रमयत उपरमयत निवर्तयत श्येनं श्येनगतिमपि पश्चाद्वातं निवर्तयत । यद्वा - उदकस्य श्यातारं अपगमयितारं तनूकर्तारं वा आयिनं आगमनवन्तं आवन्तं[यान्तं] निवर्तयत । अथ तन्निवर्त्य अन्यं मनोजवसं महावेगं वृषणं वर्षितारमुदकस्य सुवृक्तिं शोभनशक्तिं पुरोवातं रमयतेत्येव । सामर्थ्यात् प्रवर्तयतेत्यर्थस्य गतिः । यद्वा - श्येनं प्रशस्तगमनं आयिनं उदकानयनकुशलं मनोजवसं वृषणं शोभनशक्तिं च पुरोवातं रमयत प्रवर्तयत । सामर्थ्याद्विपरीतस्वभावं पश्चाद्वातं निवर्तयतेति गम्यते । एवं श्रुत्यर्थाभ्यां लब्धमुभयं ब्राह्मणं प्रतिपादयति &lsquo;पश्चाद्वातं प्रति मीवति पुरोवातमेव जनयति&rsquo; इति । येन प्रकारेण कृते शर्धः उदकं बलहेतुर्वा मरुतां बलकृतं वा । उग्रं उद्गूर्णं अवसृष्टं मुक्तं एति आगच्छति तथा रमयतेति । हे अश्विनौ युवामपि तदुदकं परिधर्त्तं परितो धारयतं स्वस्ति अविनाशार्थं लोकस्य उदकस्यैव वा अक्षयाय ॥</p>
<h3 id="सयकतमनतर-21">संयुक्तमन्त्रः</h3>
<p>पु॒रो॒वा॒तो वर्‌ष॑ञ्जि॒न्वरा॒वृथ्स्वाहा॑ वा॒ताव॒द्वर्‌ष॑न्नु॒ग्ररा॒वृथ्स्वाहा᳚ स्त॒नय॒न्वर्‌ष॑न्भी॒मरा॒वृथ्स्वाहा॑नश॒न्य॑व॒स्फूर्ज॑न्दि॒द्युद्वर्‌ष॑न्त्वे॒षरा॒वृथ्स्वाहा॑तिरा॒त्रँव्वर्‌ष॑न्पू॒र्तिरा॒वृत् [19]  स्वाहा॑ ब॒हु हा॒यम॑वृषा॒दिति॑ श्रु॒तरा॒वृथ्स्वाहा॒तप॑ति॒ वर्‌ष॑न्वि॒राडा॒वृथ्स्वाहा॑व॒स्फूर्ज॑न्दि॒द्युद्वर्‌ष॑न्भू॒तरा॒वृथ्स्वाहा</p>
<h3 id="मनतर-86">मन्त्रः</h3>
<p>पु॒रो॒वा॒तो वर्‌ष॑ञ्जि॒न्वरा॒वृथ्स्वाहा॑ ।</p>
<h4 id="टक-86">टीका</h4>
<p>3-10वातनामानि जुहोति - पुरोवात इत्यष्टौ ॥ पुरोवातः पूर्वस्या दिशः आगतः पुरोवातो वर्षन् जिन्वः प्रीणयिता लोकस्य पुरोवातस्य प्रीणनत्वात् । जिवि प्रीणने, इदित्वान्नुम्, पचाद्यच्, छान्दस स्सांहितिकोस्य रेफः, उक्तं च प्रातिशाख्ये - &lsquo;आवृत्परः&rsquo; इति । आवृत् आवर्तमानः आस्त्विति शेषः । आवर्ततामिति यावत् । स्वाहुतं चेदमस्तु तस्मा इति ।</p>
<h3 id="मनतर-87">मन्त्रः</h3>
<p>वा॒ताव॒द्वर्‌ष॑न्नु॒ग्ररा॒वृथ्स्वाहा᳚ ।</p>
<h4 id="टक-87">टीका</h4>
<p>वातावत् वातेन युक्तं वर्षम् । छान्दसं दीर्घत्वम् । उग्रं उद्गूर्णम् । आवृत्परण्यं [&hellip;त्परत्वाद्रेफः] वातयुक्तस्योद्गूर्णत्वात् । समानमन्यत् ।</p>
<h3 id="मनतर-88">मन्त्रः</h3>
<p>स्त॒नय॒न्वर्‌ष॑न्भी॒मरा॒वृथ्स्वाहा॑ ।</p>
<h4 id="टक-88">टीका</h4>
<p>स्तनयन् शुष्कं गर्जन् वर्षन् भीमः भीतिहेतुः प्रजानां, तस्य तत्स्वभावत्वात्,</p>
<h3 id="मनतर-89">मन्त्रः</h3>
<p>अ॒न॒श॒न्य॑व॒स्फूर्ज॑न्दि॒द्युद्वर्‌ष॑न्त्वे॒षरा॒वृथ्स्वाहा॑ ।</p>
<h4 id="टक-89">टीका</h4>
<p>अनशनि अविद्यमानाशनिपातं अवस्फूर्जन् अवसेचनेन शब्दयन् दिद्युत् दीप्तिमत् विद्युत्संबन्धेन प्रकाशयन् आयुधवानिव वर्तमानो वा । अत एव त्वेषः दीप्यमानः ।</p>
<h3 id="मनतर-90">मन्त्रः</h3>
<p>अ॒ति॒रा॒त्रँव्वर्‌ष॑न्पू॒र्तिरा॒वृथ्स्वाहा᳚ ।</p>
<h4 id="टक-90">टीका</h4>
<p>अतिरात्रं रात्रिमप्यतीत्य सर्वमप्यहोरात्रं, न रात्रिमात्रम् । &lsquo;अहस्सर्वैक&rsquo; इत्यच्समासान्तः । पूर्तिः पर्याप्तिमान् पूरयद्वा महीतलं सर्वम् । क्तिच् ।</p>
<h3 id="मनतर-91">मन्त्रः</h3>
<p>ब॒हु हा॒यम॑वृषा॒दिति॑ श्रु॒तरा॒वृथ्स्वाहा᳚ ।</p>
<h4 id="टक-91">टीका</h4>
<p>बहु प्रभूतम् । हेत्यवधारणे । बह्वेवायमवृषात् अवर्षत् ।</p>
<h3 id="मनतर-92">मन्त्रः</h3>
<p>आ॒तप॑ति॒  वर्‌ष॑न्वि॒राडा॒वृथ्स्वाहा᳚ ।</p>
<p>अ॒व॒स्फूर्ज॑न्दि॒द्युद्वर्‌ष॑न्भू॒तरा॒वृथ्स्वाहा᳚ ।</p>
<h4 id="टक-92">टीका</h4>
<p>देव इत्येवं श्रुतः सर्वविख्यातं गच्छन् आतपति आतपे सति, ईषत्तपति वा सूर्ये वर्षन् विराट् प्रशस्ततया विराजमानः अवस्फूर्जन्दिद्युद्वर्षन्भूतः प्रभूतः सर्वलोकधारणक्षमः पुनःपुनरित्थं वर्षत्विति प्रतिपादनार्थं अवस्फूर्जन्नित्यादेः पुनराम्नानम् ॥</p>
<h3 id="मनतर-93">मन्त्रः</h3>
<p>मान्दा॒ वाशा॒श्शुन्ध्यू॒रजि॑राः ।</p>
<h4 id="टक-93">टीका</h4>
<p>11-13अन्तर्वेदि कृष्णाजिने कृष्णेन मधुषा करीरसक्तून् संयौति - मान्दा वाशा इति तिसृभिः ॥ प्रथमा एकपदा गायत्री । परे द्वे द्विपदे गायत्र्यौ । मान्दादीत्येतान्यपां नामानि एकादश । सर्वाण्यप्यामन्त्रिताद्युदात्तानि, पूर्वपूर्वविद्यमानतया उत्तरोत्तरनिघाताभावः । मन्दयन्ति मोदयन्ति प्रजा इति मान्दाः । पचाद्यच्, व्यत्ययेनानुपधाभूतस्याप्याकारस्य णिचि वृद्धिः । वाशयन्ति शब्दयन्ति प्रजा इति वाशाः । वाशृ शब्दे । वष्टेर्वा घञ् । काम्याः । शुन्ध्यूः शोधायित्र्यः । औणादिकः क्विप्रत्ययः, &lsquo;वा छन्दसि&rsquo; इति पूर्वसवर्णदीर्घत्वम् । अजिराः अजनशीलाः, जनन्यादिरूपेण परिणामात् ।</p>
<h3 id="मनतर-94">मन्त्रः</h3>
<p>ज्योति॑ष्मती॒स्तम॑स्वरी॒रुन्द॑ती॒स्सुफे॑नाः ।</p>
<h4 id="टक-94">टीका</h4>
<p>ज्योतिष्मत्यः सच्छायाः दुर्ज्ञानयाथात्म्याः । तमस्वरीः दौर्दिन्यकारिण्यः ।
उन्दत्यः क्लेदयित्र्यो भुवः ।
सुफेनाः अलङ्कारभूतफेनाः उपर्युपरि वधर्मानाः ।</p>
<h3 id="मनतर-95">मन्त्रः</h3>
<p>मित्र॑भृतः॒ ख्षत्र॑भृत॒स्सुरा᳚ष्ट्रा इ॒ह मा॑ऽवत ।</p>
<h4 id="टक-95">टीका</h4>
<p>मित्रभृतः दुःखात्त्रायकाणां ओषध्यादीनां भर्त्र्यः ।
क्षत्रभृतः बलस्य पोषयित्र्यः । सुराष्ट्राः शोभनरार्ष्ट्रं कर्तुं समर्थाः ।
ईदृश्यो यूयं इहास्मिन् कर्मणि मामवत अविघ्नेन प्रवर्तयत । यद्वा - कर्मफलप्रदानेन मां तर्पयत ॥</p>
<h3 id="मनतर-96">मन्त्रः</h3>
<p>वृष्णो॒ अश्व॑स्य स॒न्दान॑मसि॒ वृष्ट्यै॒ त्वोप॑ नह्यामि ॥ [20]</p>
<h4 id="टक-96">टीका</h4>
<p>14अथ करीरसक्तून् तिस्रः पिण्डाः कृत्वा समुद्धृत्य कृष्णाजिनस्यान्तान् कृष्णेन सन्दानेनोपनह्यति - वृष्ण इति ॥ वृष्णः वर्षितुरश्वस्य व्यापकस्य सन्दानं बन्धनमसि । अतो वृष्ट्यै वृष्ट्यर्थं त्वामुपनह्यामि बध्नामि, त्वयोपनह्यामि वा ॥</p>
<p>इति द्वितीये चतुर्थे सप्तमोनुवाकः ॥</p>
<h2 id="अनवक-८-कररयततरभगमनतर-">अनुवाकः ८ कारीर्युत्तरभागमन्त्राः ।</h2>
<p>विश्वेदेवा ऋषयः ।<br>
१-२ विषमपदा बृहती, ३ विषमपदा पङ्क्तिः, ४ गायत्री, ५ सतः पङ्क्तिः, ६ जगती, ७ द्विपदा विराट् गायत्री, ९ अनुष्टुप्, १० विराण् महापङ्क्तिः ।</p>
<p>देवा॑ वसव्या॒ अग्ने॑ सोम सूर्य ।<br>
+++(उ॒द्नो द॑त्तोऽद॒धिम्भि॑न्त दि॒वᳶ प॒र्जन्या॑द॒न्तरि॑ख्षात्पृथि॒व्यास्ततो॑ नो॒ वृष्ट्या॑ऽवत ।पृ॒थि॒वीँय्यद्व्यु॒न्दन्ति॑ । )+++ ।</p>
<p>दिवा॑ चि॒त्तम॑ᳵ कृण्वन्ति प॒र्जन्ये॑नोदवा॒हेन॑ ।</p>
<h4 id="टक-97">टीका</h4>
<p>1अथोत्करे प्रागीषं त्रिगधमनोवस्थितं भवति पादत्रयप्रतिष्ठितत्रिच्छदिष्कम् । तत्र तिसृषु गधासु त्रिभिर्मन्त्रैः प्रतिदिशमाबध्नाति पिण्डीः । तत्र पूर्वस्यां गधायां छदिष्कमपि कृष्णाजिनमाबध्नीयात् &lsquo;देवा वसव्याः&rsquo; इति । तच्चाहोरात्रावसक्तं भवति । यदि वर्षेत् पिण्डीरेव जुहुयात्, यदि न वर्षेत् &lsquo;देवाश्शर्मण्याः&rsquo; इति मध्यमायामाबध्नीयात्, तत्र चाहोरात्रावसक्तं भवति । यदि वर्षेत्पिण्डीरेव जुहुयात्, यदि न वर्षेत् &lsquo;देवास्सपीतयः&rsquo; इति जघन्यायामाबध्नीयात्, अहोरात्रावसक्तं भवति । यदि वर्षेत्पिण्डीरेव जुहुयात्, यदि न वर्षेत् श्वोभूते धामच्छदादीनि त्रीणि हवींषि निर्वपति ।</p>
<p>एते च त्रयः पङ्क्तिप्रकाराः ।
&lsquo;उद्गो दत्त&rsquo; इत्यादिकं च त्रिष्टुबनुषज्यते ।</p>
<p>तत्र प्रथमः - हे देवाः वसव्याः । स्वार्थिको यत् । जगतां वासहेतवो वसवः, वसुसमूहो वा वसव्यं, तद्वन्तः । मत्वर्थीयो लुप्यते, &lsquo;वसोस्समूहे च&rsquo; इति यत् । वृष्टिहेतुत्वेन वसुसमूहवन्तः वासयितारश्च प्रजानाम् । वसुभ्यो वा हिता वसव्याः, वसूनि धनानि । तेषु च कांश्चिद्दर्शयति - अग्ने, सोम, सूर्य एवमादयो हे वसव्याः देवा यूयं उद्ग उदकं दत्त । पद्दन्नादिना उदकस्य उदन्भावः, पूर्ववत्कर्मणि षष्ठी, उदात्तनिवृत्तिस्वरेण विभक्तेरुदात्तत्वम् । तदर्थमुदधिं मेघं भिन्त विदारयत यथोदकं पतेत् । उदकं धीयतेऽस्मिन्निति उदधिः । &lsquo;कर्मण्यधिकरणे च&rsquo; इति किः, &lsquo;पेषंवासवाहनधिषु च&rsquo; इत्युदभावः, पूर्ववत्कर्मणि षष्ठी, उदात्तनिवृत्तिस्वरेण विभक्तेरुदात्तत्वम् । दिवः द्युलोकादन्तरिक्षात् पृथिव्याः । ल्यब्लोपे पञ्चमी । द्युलोकमन्तरिक्षं पृथिवीं च व्याप्य या वृष्टिः पर्जन्यात्प्रवर्तते तया वृष्ट्या नः अस्मान् अवत रक्षत तपर्यत वा । अत्र &lsquo;विभाषितं विशेषवचने बहुवचनम्&rsquo; इति देवा इत्यस्याविद्यमानवत्त्वनिषेधाद्वसव्या इति निहन्यते, आमन्त्रितं पूर्वमविद्यमानवत्&rsquo; इति द्वयोरामन्त्रितयोः अविद्यमानवत्त्वात् अग्ने इति न निहन्यते । अथ यदा &lsquo;अयने प्राणः&rsquo; इतिवत् वचनविशेषेपि सामान्यविशेषभावमात्रेण सामानाधिकरण्यं भवति तदा उपात्तदेवविशेषत्वात् अग्न्यादीनां यद्यपि &lsquo;नामन्त्रिते समानाधिकरणे&rsquo; इत्यविद्यमानवत्त्वप्रतिषेधात् अग्न इत्यस्यापि निघातः प्राप्नोति । तथापि &lsquo;विभाषितं विशेषवचने&rsquo; इति पक्षे अविद्यमानवत्त्वान्निघाताभावः । पक्षे विद्यमानवत्त्वात् उत्तरयोः निघातः प्रवर्तते ।<br>
ननु अग्ने इत्यनेन विशेषवचने व्यवधानं न स्यात् । नैष दोषः &lsquo;आमन्त्रितं पूर्वमविद्यमानवत्&rsquo; इति तस्याविद्यमानवत्त्वात्, तेन स्याद्व्यवधानम् ॥</p>
<h3 id="मनतर-97">मन्त्रः</h3>
<p>देवाः᳚ शर्मण्या॒ मित्रा॑वरुणार्यमन्न् ।<br>
+++(उ॒द्नो द॑त्तोऽद॒धिम्भि॑न्त दि॒वᳶ प॒र्जन्या॑द॒न्तरि॑ख्षात्पृथि॒व्यास्ततो॑ नो॒ वृष्ट्या॑ऽवत ।पृ॒थि॒वीँय्यद्व्यु॒न्दन्ति॑ । )+++</p>
<p>दिवा॑ चि॒त्तम॑ᳵ कृण्वन्ति प॒र्जन्ये॑नोदवा॒हेन॑ ।</p>
<h4 id="टक-98">टीका</h4>
<p>2अथ द्वितीयः - देवाः शर्मण्याः शरण्याः शरणभावे साधवः शर्मणे सुखाय वा गृहाय वा गृहीताः । हे मित्रावरुणौ हे अर्यमन् । पूर्ववत्स्वरः । उद्गो दत्तेत्यादि समानम् ॥</p>
<h3 id="मनतर-98">मन्त्रः</h3>
<p>देवाः᳚ सपीत॒योऽपा᳚न्नपादाशुहेमन्न् ।
+++(उ॒द्नो द॑त्तोऽद॒धिम्भि॑न्त दि॒वᳶ प॒र्जन्या॑द॒न्तरि॑ख्षात्पृथि॒व्यास्ततो॑ नो॒ वृष्ट्या॑ऽवत । पृ॒थि॒वीँय्यद्व्यु॒न्दन्ति॑ ।  )+++</p>
<h4 id="टक-99">टीका</h4>
<p>3अथ तृतीयः - हे देवाः सपीतयः समानपानाः परस्परतः अस्माभिश्च सह हे अपां नपात् अपां चतुर्थ । &lsquo;सुबामन्त्रिते&rsquo; इति पराङ्गवद्भावात् षष्ठ्यामन्त्रितसमुदायस्यामन्त्रिताद्युदात्तत्वम् । हे आशुहेमन् शीघ्रगते । हि गतौ, अन्येभ्योपि दृश्यते&rsquo; इति मनिन् । प्रदर्शनार्थं द्वयोरुपादानम् । उद्गो दत्तेत्यादि । गतम् ॥</p>
<h3 id="मनतर-99">मन्त्रः</h3>
<p>दिवा॑ चि॒त्तम॑ᳵ कृण्वन्ति प॒र्जन्ये॑नोदवा॒हेन॑ ।<br>
पृ॒थि॒वीँय्यद्व्यु॒न्दन्ति॑ ।</p>
<h4 id="टक-100">टीका</h4>
<p>4पिण्डीर्जुहोति - दिवा चित् इत्यादिभिस्तिसृभिः ॥ प्रथमा गायत्री । द्वितीयाऽस्तारपाङ्क्तिः, अयुजो द्वादशाक्षरत्वात् । तृतीया बृहती । तत्र प्रथमा - दिवा चित् दिवापि तमः दुर्दिनान्धकारं कृण्वन्ति कुर्वन्ति, किं पुनर्नक्तम्? पर्जन्येनोदवाहेन उदकस्य वाहकेन अनवरतवर्षिणा सह दिवाप्यन्धकारितमिव रोदोन्तरं दर्शयति घनपटलसंछादितदिगन्ता नक्तंदिनं वर्षयन्तीति यावत् । कदेति? आह - यत् । &lsquo;सुपां सुलुक्&rsquo; इति सप्तम्या लुक् । यदा पृथिवीं व्युन्दन्ति विशेषेण क्लेदयन्ति । उन्दी क्लेदने । एते च पूर्वोक्ता अग्न्यादयो वक्ष्यमाणा मरुतो वा द्रष्टव्याः । अस्माकमप्येतद्वृष्टीः निवर्तयन्त्विति ॥</p>
<h3 id="सयकतमनतर-22">संयुक्तमन्त्रः</h3>
<p>आ यन्नर॑स्सु॒दान॑वो ददा॒शुषे॑ दि॒वᳵ कोश॒मचु॑च्यवुः ।<br>
वि प॒र्जन्याः᳚ सृजन्ति॒ रोद॑सी॒ अनु॒ धन्व॑ना यन्ति [21] वृ॒ष्टयः॑ ।</p>
<h3 id="मनतर-100">मन्त्रः</h3>
<p>आ यन्नर॑स्सु॒दान॑वो ददा॒शुषे॑ दि॒वᳵ कोश॒मचु॑च्यवुः ।<br>
वि प॒र्जन्याः᳚ सृजन्ति॒ रोद॑सी॒ अनु॒ धन्व॑ना यन्ति वृ॒ष्टयः॑ ।</p>
<h4 id="टक-101">टीका</h4>
<p>5अथ तृतीया - आ यं नर इति ॥ नरः ऋत्विजः सुदानवः शोभनहविषां दातारः । दाशुषे यजमानाय हविषां दात्रे । तादर्थ्ये चतुर्थी । यजमानार्थं यं कोशं उदकस्याधारं मेघं दिवः द्युलोकात् अचुच्यवुः आच्यावयन्ति स्थानात् । यद्वा - दिवः आदित्यात् गृहीतं रश्मिषु नरो नेतारः मरुतः च्यावयन्ति । ततः कोशात्पर्जन्या उदकं विसृजन्ति मुञ्चन्ति रोदसी अनु द्यावापृथिव्यौ लक्षयित्वा । विसर्जनानन्तरं धन्वना अनुदकेन देशेन । विभक्तिव्यत्ययो वा । निरुदके देशे । वृष्टयः वृष्टानि जलानि यान्ति नद्यो भूत्वा प्रवहन्ति । च्यवतेर्लेटि शपश्श्लुः, &lsquo;समवप्रविभ्यश्च&rsquo; [&lsquo;सिजभ्यस्तविदिभ्यश्च&rsquo;] इति जुस्, &lsquo;जुसि च&rsquo; इति गुणः, &lsquo;मन्त्रे वृष&rsquo; इति वृषेः क्तिन उदात्तत्वम् ॥</p>
<h3 id="मनतर-101">मन्त्रः</h3>
<p>उदी॑रयथा मरुतस्समुद्र॒तो यू॒यँव्वृ॒ष्टिँव्व॑र्‌षयथा पुरीषिणः ।<br>
न वो॑ दस्रा॒ उप॑ दस्यन्ति धे॒नव॒श्शुभँ॑य्या॒तामनु॒ रथा॑ अवृथ्सत ।</p>
<h4 id="टक-102">टीका</h4>
<p>6अथ तृतीया - हे मरुतः यूयं उदीरयथ प्रेरयथ वृष्टिं समुद्रतः समुन्दनात् मेघात् । ततो वर्षयथ पर्जन्यात् । हे पुरीषिणः उदकवन्तः, उदकेन हि सर्वं पूर्यते । न हि वः युष्मदीया धेनवः प्रीणनहेतवः अपः उपदस्यन्ति उपक्षीयन्ते, हे दस्राः दंसनशीलाः दानशीला वा । अतो वर्षयतेति । किं च - रथाः रंहणशीलाः यातां कालानुकूलप्रवृर्त्तां शुभं शोभाम् । संपदादिलक्षणः क्विप् । अनुवर्तध्वम् । यद्वा - यातां गतिं शुभमनुवर्तध्वं सुष्ठु अविच्छेदं कुरुध्वम् । पूर्वप्रवृत्तमार्गं मा मुञ्चत, यस्मादिदानीमपि रंहणाः स्थ, तस्माच्छक्तत्वात्स्वभावो न त्याज्यः इति । वृतेः छान्दसे लुङि व्यत्ययेन क्सः, &lsquo;द्युद्भ्यो लुङि&rsquo; इति व्यत्ययेन परस्मैपदम्, &lsquo;न वृद्भ्यश्चतुर्भ्यः&rsquo;। इतीडभावः ॥</p>
<h3 id="मनतर-102">मन्त्रः</h3>
<p>सृ॒जा वृ॒ष्टिन्दि॒व आद्भिस्स॑मु॒द्रम्पृ॑ण ।</p>
<h4 id="टक-103">टीका</h4>
<p>7अथ कृष्णां कुम्भीमद्भिः पूरयति - सृजा वृष्टिमिति द्विपदया गायत्र्या ॥ आ इति प्रथमपादान्तः । सृज वृष्टिं दिवः द्युलोकात् द्योतनवतो मेघाद्वा, ततः अद्भिः समुद्रं तमेव समुन्दनं मेघं आवृण पूरय पुनःपुनर्वृष्ट्यर्थम् ॥</p>
<h3 id="मनतर-103">मन्त्रः</h3>
<p>अ॒ब्जा अ॑सि प्रथम॒जा बल॑मसि समु॒द्रिय᳚म् ।</p>
<h4 id="टक-104">टीका</h4>
<p>8अथ कृष्णां व्रीहिभिर्जुहोति - अब्जा असीति द्विपदया गायत्र्या ॥ अब्जा असीति अद्भ्यो जायत इति । &lsquo;जनसन&rsquo; इति लिट्, &lsquo;विड्वनोरनुनासिकस्स्यात्&rsquo; इत्याकारः । प्रथमजाश्चासि । प्रथमः प्रजापतिः तस्माज्जात इति । पूर्ववत्प्रत्ययः आकारश्च । यथोक्तां - &lsquo;राजन्यो मनुष्याणामविः पशूनाम्&rsquo; इति । बलमसि समुद्रियं समुद्रे मेघे भवम् । समुद्रात् अभ्रात् मेघतः ईदृशं बलहेतुरुदकं त्वमसि ईदृशोदकहेतुरसि ॥</p>
<h3 id="मनतर-104">मन्त्रः</h3>
<p>उन्न॑म्भय पृथि॒वीम्भि॒न्द्धीदन्दि॒व्यन्नभः॑ ।<br>
उ॒द्नो दि॒व्यस्य॑ नो दे॒हीशा॑नो॒ वि सृ॑जा॒ दृति᳚म् ।</p>
<h4 id="टक-105">टीका</h4>
<p>9अथ वर्षाभूस्तम्भमभिजुहोति - उन्नम्भयेत्यनुष्टुभा ॥ हे वर्षाभूस्तम्भ उन्नम्भय उच्छ्वासय । नभिः गतिकर्मा छान्दसो नुम् । पृथिवीं वृष्ट्या । तद्दर्शयति - इदं दिव्यं दिवि स्थितं नभः मेघं भिन्धि । नभेरसुनि नभः । गत्वरम् । तथा कृत्वा उद्गः उदकस्य दिव्यस्य नः अस्मभ्यं देहि । कर्मणस्सम्प्रदानत्वाच्चतुर्थ्यर्थे षष्ठी । ईशानः उदकं दातुं समर्थः त्वं विसृज विमुञ्च दृतिं दृतिस्थानीयं मेघं क्षारय । &lsquo;द्व्यचोतस्तिङः&rsquo; इति दीर्घत्वम् । पूर्ववदुदकस्योदन्भावः उदात्तनिवृत्तिस्वरश्च । उद्ग ईशान इति वा । &lsquo;अधीगर्थ&rsquo; इति षष्ठी ॥</p>
<h3 id="मनतर-105">मन्त्रः</h3>
<p>ये दे॒वा दि॒विभा॑गा॒ ..<br>
ये᳚ऽन्तरि॑ख्षभागा॒ ..<br>
ये पृ॑थि॒विभा॑गाः ।<br>
त इ॒मँय्य॒ज्ञम॑वन्तु॒ ..<br>
त इ॒दङ्ख्षेत्र॒मा वि॑शन्तु॒ ..<br>
त इ॒दङ्ख्षेत्र॒मनु॒ वि वि॑शन्तु ॥ [22]</p>
<h4 id="टक-106">टीका</h4>
<p>10अन्तर्वेदि तिष्ठन् कृष्णाजिनमवधूनोति - ये देवा इति जगत्या ॥ षट्पदया ॥ ये देवा दिविभागाः दिवि भागो येषाम् । &lsquo;हलदन्तात्&rsquo; इति सप्तम्या अलुक् । ये अन्तरिक्षभागाः, &lsquo;ये च पृथिवीभागाः ते सर्वे इमं यज्ञं अवन्तु रक्षन्तु फलप्रदानसमर्थं कुर्वन्तु । ते इदं क्षेत्रमाविशन्तु वर्षरूपेण विशन्तु वर्षितृरूपेण वा परिगृह्णन्तु, ते इदं क्षेत्रं अनुविविशन्तु ओषध्यादिरूपेण व्याप्य तिष्ठन्तु, मा कदाचिदपीदं शुष्कं भूत् ॥</p>
<p>इति द्वितीये चतुर्थे अष्टमोनुवाकः ॥</p>
<h2 id="अनवक-९-कररपरवभगवधनम-">अनुवाकः ९ कारीरीपूर्वभागविधानम् ।</h2>
<p>विश्वेदेवा ऋषयः ।</p>
<h3 id="सयकतमनतर-23">संयुक्तमन्त्रः</h3>
<p>मा॒रु॒तम॑सि म॒रुता॒मोज॒ इति॑ कृ॒ष्णँव्वास॑ᳵ कृ॒ष्णतू॑ष॒म्परि॑ धत्त ए॒तद्वै वृष्ट्यै॑ रू॒पꣳ सरू॑प ए॒व भू॒त्वा प॒र्जन्यँ॑व्वर्‌षयति र॒मय॑त मरुतश्श्ये॒नमा॒यिन॒मिति॑ पश्चाद्वा॒तम्प्रति॑ मीवति पुरोवा॒तमे॒व ज॑नयति व॒र्‌षस्याव॑रुद्ध्यै</p>
<h3 id="मनतर-106">मन्त्रः</h3>
<p>मा॒रु॒तम॑सि म॒रुता॒मोज॒ इति॑ कृ॒ष्णँव्वास॑ᳵ कृ॒ष्णतू॑ष॒म्परि॑ धत्ते ।</p>
<h4 id="टक-107">टीका</h4>
<p>1अथ &lsquo;मारुतमस्ति&rsquo; इत्यादीनां करीरीमन्त्राणां ब्राह्मणम् - मारुतमसीत्यादि ॥ कृष्णतूषं कृष्णदशान्तं (उदकं) कृष्णं वासो यजमानः परिधत्ते ।</p>
<h3 id="मनतर-107">मन्त्रः</h3>
<p>ए॒तद्वै वृष्ट्यै॑ रू॒पꣳ सरू॑प ए॒व भू॒त्वा प॒र्जन्यँ॑व्वर्‌षयति ।</p>
<h4 id="टक-108">टीका</h4>
<p>एतत्कृष्णं वासः वृष्ट्यै वृष्ट्या रूपं ; ततश्च पर्जन्यसमानरूपो भूत्वा पर्जन्यं वर्षयति ।</p>
<h3 id="मनतर-108">मन्त्रः</h3>
<p>र॒मय॑त मरुतः ।<br>
श्ये॒नमा॒यिन॒मिति॑ पश्चाद्वा॒तम्प्रति॑ मीवति पुरोवा॒तमे॒व ज॑नयति व॒र्‌षस्याव॑रुद्ध्यै ।</p>
<h4 id="टक-109">टीका</h4>
<p>रमयतेत्यादि । पश्चाद्वातं अपरस्यां दिशि आगच्छन्तं वातं प्रतिमीवति प्रतिनिवर्तयति वर्षप्रतिकूलमपि पुरोवातं पूर्वस्या दिशि आगच्छन्तं वातं वर्षानुकूलं जनयत्येव । तस्य वर्षस्यावरुद्ध्यै भवति । मीव स्थौल्ये । प्रतिमीवति क्षीयमाणं करोतीति यावत् ॥</p>
<h3 id="सयकतमनतर-24">संयुक्तमन्त्रः</h3>
<p>वातना॒मानि॑ जुहोति वा॒युर्वै वृष्ट्या॑ ईशे वा॒युमे॒व स्वेन॑ भाग॒धेये॒नोप॑ धावति॒ स ए॒वास्मै॑ प॒र्जन्यँ॑व्वर्‌षयत्य॒ष्टौ [23] जु॒हो॒ति॒ चत॑स्रो॒ वै दिश॒श्चत॑स्रोऽवान्तरदि॒शा दि॒ग्भ्य ए॒व वृष्टि॒ꣳ॒ सम्प्र च्या॑वयति कृष्णाजि॒ने सँय्यौ॑ति ह॒विरे॒वाक॑रन्तर्वे॒दि सँय्यौ॒त्यव॑रुद्ध्यै॒ यती॑नाम॒द्यमा॑नानाꣳ शी॒र्‌षाणि॒ परा॑पत॒न्ते ख॒र्जूरा॑ अभव॒न्तेषा॒ꣳ॒ रस॑ ऊ॒र्ध्वो॑ऽपत॒त्तानि॑ क॒रीरा᳚ण्यभवन्थ्सौ॒म्यानि॒ वै क॒रीरा॑णि सौ॒म्या खलु॒ वा आहु॑तिर्दि॒वो वृष्टि॑ञ्च्यावयति॒ यत्क॒रीरा॑णि॒ भव॑न्ति [24]  सौ॒म्ययै॒वाहु॑त्या दि॒वो वृष्टि॒मव॑ रुन्द्धे</p>
<h3 id="मनतर-109">मन्त्रः</h3>
<p>वा॒त॒ना॒मानि॑ जुहोति ।</p>
<h4 id="टक-110">टीका</h4>
<p>2वातनामानीति ॥ &lsquo;पुरोवातो वर्षन्&rsquo; इत्यादीन्यष्टौ ।</p>
<h3 id="मनतर-110">मन्त्रः</h3>
<p>वा॒युर्वै वृष्ट्या॑ ईशे ।<br>
वा॒युमे॒व स्वेन॑ भाग॒धेये॒नोप॑ धावति ।<br>
स ए॒वास्मै॑ प॒र्जन्यँ॑व्वर्‌षयति ।</p>
<h4 id="टक-111">टीका</h4>
<p>ईश इति । &lsquo;लोपस्त आत्मनेपदेषु&rsquo; इति तलोपः ।</p>
<h3 id="मनतर-111">मन्त्रः</h3>
<p>अ॒ष्टौ जु॑होति ।<br>
चत॑स्रो॒ वै दिश॒श्चत॑स्रोऽवान्तरदि॒शा दि॒ग्भ्य ए॒व वृष्टि॒ꣳ॒ सम्प्र च्या॑वयति ।</p>
<h4 id="टक-112">टीका</h4>
<p>अष्टावित्यादि । गतम् ।</p>
<h3 id="मनतर-112">मन्त्रः</h3>
<p>कृ॒ष्णा॒जि॒ने सँय्यौ॑ति ।</p>
<h4 id="टक-113">टीका</h4>
<p>कृष्णाजिने संयौतीति । अन्तर्वेदि कृष्णाजिने मधुषा करीरसक्तून् संयौतीति ।</p>
<h3 id="मनतर-113">मन्त्रः</h3>
<p>ह॒विरे॒वाक॑रन्तर्वे॒दि सँय्यौ॒त्यव॑रुद्ध्यै ।</p>
<h4 id="टक-114">टीका</h4>
<p>हविरेवाकः अकार्षीत् करोति । छान्दसो लुङ्, &lsquo;मन्त्रे घस&rsquo; इति च्लेर्लुक् । अन्तर्वेदि संयवनं वर्षस्यावरोधनाय भवति ।</p>
<h3 id="मनतर-114">मन्त्रः</h3>
<p>यती॑नाम॒द्यमा॑नानाꣳ शी॒र्‌षाणि॒ परा॑पतन् ।</p>
<h4 id="टक-115">टीका</h4>
<p>यतीनामिति । प्राणिनां यातयितारो रक्षोवीशेषाः यतयः तेषां षालावृकैरद्यमानानाम् । यदाह – &lsquo;इन्द्रो यतीन् सालावृकेभ्यः&rsquo; इत्यादि ।</p>
<h3 id="मनतर-115">मन्त्रः</h3>
<p>ते ख॒र्जूरा॑ अभवन् ।<br>
तेषा॒ꣳ॒ रस॑ ऊ॒र्ध्वो॑ऽपतत् ।<br>
तानि॑ क॒रीरा᳚ण्यभवन् ।</p>
<h4 id="टक-116">टीका</h4>
<p>खर्जूराः महातालाः तत्फलानि करीराणि ।</p>
<h3 id="मनतर-116">मन्त्रः</h3>
<p>सौ॒म्यानि॒ वै क॒रीरा॑णि सौ॒म्या खलु॒ वा आहु॑तिर्दि॒वो वृष्टि॑ञ्च्यावयति ।<br>
यत्क॒रीरा॑णि॒ भव॑न्ति ।<br>
सौ॒म्ययै॒वाहु॑त्या दि॒वो वृष्टि॒मव॑ रुन्द्धे ।</p>
<h4 id="टक-117">टीका</h4>
<p>सौम्यानीति । रसपरिणामत्वात् ।</p>
<h3 id="मनतर-117">मन्त्रः</h3>
<p>सौ॒म्ययै॒वाहु॑त्या दि॒वो वृष्टि॒मव॑ रुन्द्धे ।</p>
<h4 id="टक-118">टीका</h4>
<p>सौम्येति । सौम्यैव हि दिवो वृष्टिं च्यावयितुं शक्नोति । गतमन्यत् ॥</p>
<h3 id="सयकतमनतर-25">संयुक्तमन्त्रः</h3>
<p>मधु॑षा॒ सँय्यौ᳚त्य॒पाँव्वा ए॒ष ओष॑धीना॒ꣳ॒ रसो॒ यन्मध्व॒द्भ्य ए॒वौष॑धीभ्यो वर्‌ष॒त्यथो॑ अ॒द्भ्य ए॒वौष॑धीभ्यो॒ वृष्टि॒न्नि न॑यति॒ मान्दा॒ वाशा॒ इति॒ सँय्यौ॑ति</p>
<h3 id="मनतर-118">मन्त्रः</h3>
<p>मधु॑षा॒ सँय्यौ᳚ति ।<br>
अ॒पाँव्वा ए॒ष ओष॑धीना॒ꣳ॒ रसो॒ यन्मधु॑ ।</p>
<h4 id="टक-119">टीका</h4>
<p>3मधुषेति ॥ कृष्णेन । मधुशब्दपर्यायो मधुश्शब्दः उसिप्रत्ययान्तः ।</p>
<h3 id="मनतर-119">मन्त्रः</h3>
<p>अ॒द्भ्य ए॒वौष॑धीभ्यो वर्‌षति ।</p>
<h4 id="टक-120">टीका</h4>
<p>अद्भ्य ओषधीभ्यश्च हेतुभ्यः वृष्टिं प्रवर्तयति मधुषा संयवनेन ।</p>
<h3 id="मनतर-120">मन्त्रः</h3>
<p>अथो॑ अ॒द्भ्य ए॒वौष॑धीभ्यो॒ वृष्टि॒न्नि न॑यति ।<br>
मान्दा॒ वाशा॒ इति॒ सँय्यौ॑ति ।</p>
<h4 id="टक-121">टीका</h4>
<p>अथो इति । अपि च अद्भ्य ओषधीभ्योपि उपादानेभ्यः वृष्टिमुत्पादयति ॥</p>
<h3 id="सयकतमनतर-26">संयुक्तमन्त्रः</h3>
<p>नाम॒धेयै॑रे॒वैना॒ अच्छै॒त्यथो॒ यथा᳚ ब्रू॒यादसा॒वेहीत्ये॒वमे॒वैना॑ नाम॒धेयै॒रा [25] च्या॒व॒य॒ति॒ वृष्णो॒ अश्व॑स्य स॒न्दान॑मसि</p>
<h3 id="मनतर-121">मन्त्रः</h3>
<p>ना॒म॒धेयै॑रे॒वैना॒ अच्छै॑ति ।</p>
<h4 id="टक-122">टीका</h4>
<p>4नामधेयैरिति ॥ मान्दादिभिरेकादशभिः । अच्छैति आभिख्येन प्राप्नोति अभिमन्त्रणेनाभिमुख्यकरणात् ।</p>
<h3 id="मनतर-122">मन्त्रः</h3>
<p>अथो॒ यथा᳚ ब्रू॒यात् ।<br>
असा॒वेहीति॑ ।<br>
ए॒वमे॒वैना॑ नाम॒धेयै॒रा च्या॑वयति ।</p>
<h4 id="टक-123">टीका</h4>
<p>अथो इति । असाविति । नामविशेषार्थं सामान्यपदम् । यथा कश्चिदामन्त्रयमाणो ब्रूयात् दत्त एहि गुप्त एहि इति एवमेवापोपि नामधेयैरात्मसमीपे आगमयति ॥</p>
<h3 id="सयकतमनतर-27">संयुक्तमन्त्रः</h3>
<p>वृष्ट्यै॒ त्वोप॑ नह्या॒मीत्या॑ह॒ वृषा॒ वा अश्वो॒ वृषा॑ प॒र्जन्य॑ᳵ कृ॒ष्ण इ॑व॒ खलु॒ वै भू॒त्वा व॑र्‌षति रू॒पेणै॒वैन॒ꣳ॒ सम॑र्धयति व॒र्‌षस्याव॑रुद्ध्यै ॥ [26]</p>
<h3 id="मनतर-123">मन्त्रः</h3>
<p>वृष्ट्यै॒ त्वोप॑ नह्या॒मीत्या॑ह ।</p>
<h4 id="टक-124">टीका</h4>
<p>5वृष्ण इति ॥ तिस्र पिण्डीः कृत्वा समुच्चित्यानेन मन्त्रेण कृष्णाजिनस्यान्तान् सन्दानेनोपनह्यति ।</p>
<h3 id="मनतर-124">मन्त्रः</h3>
<p>वृषा॒ वा अश्वो॒ वृषा॑ प॒र्जन्यः॑।</p>
<h4 id="टक-125">टीका</h4>
<p>वृषेति । वर्षिता अश्वः पर्जन्यो वा वर्षिता । तस्माद्वृषत्वेन पर्जन्यसदृशाश्वसंकीर्तनं वृष्ट्यै भवति ।</p>
<h3 id="मनतर-125">मन्त्रः</h3>
<p>कृ॒ष्ण इ॑व॒ खलु॒ वै भू॒त्वा व॑र्‌षति ।</p>
<h4 id="टक-126">टीका</h4>
<p>किञ्च - कृष्ण इव भूत्वा पर्जन्यो वर्षति ।</p>
<h3 id="मनतर-126">मन्त्रः</h3>
<p>रू॒पेणै॒वैन॒ꣳ॒ सम॑र्धयति  व॒र्‌षस्याव॑रुद्ध्यै ॥</p>
<h4 id="टक-127">टीका</h4>
<p>तस्मात्कृष्णाजिनसम्बन्धः रूपसमृद्ध्या वृष्टिहेतुर्भवति ॥</p>
<p>इति द्वितीये चतुर्थे नवमोनुवाकः ॥</p>
<h2 id="अनवक-१०-कररयततरभगवधनम-">अनुवाकः १० कारीर्युत्तरभागविधानम् ।</h2>
<p>विश्वेदेवा ऋषयः ।</p>
<h3 id="सयकतमनतर-28">संयुक्तमन्त्रः</h3>
<p>देवा॑ वसव्या॒ देवाः᳚ शर्मण्या॒ देवाः᳚ सपीतय॒ इत्या ब॑ध्नाति दे॒वता॑भिरे॒वान्व॒हँव्वृष्टि॑मिच्छति॒ यदि॒ वर्‌षे॒त्ताव॑त्ये॒व हो॑त॒व्यँ॑य्यदि॒ न वर्‌षे॒च्छ्वो भू॒ते ह॒विर्निर्व॑पेदहोरा॒त्रे वै मि॒त्रावरु॑णावहोरा॒त्राभ्या॒ङ्खलु॒ वै प॒र्जन्यो॑ वर्‌षति॒ नक्तँ॑व्वा॒ हि दिवा॑ वा॒ वर्‌ष॑ति मि॒त्रावरु॑णावे॒व स्वेन॑ भाग॒धेये॒नोप॑ धावति॒ तावे॒वास्मै᳚ [27]  अ॒हो॒रा॒त्राभ्या᳚म्प॒र्जन्यँ॑व्वर्‌षयतः</p>
<h3 id="मनतर-127">मन्त्रः</h3>
<p>देवा॑ वसव्या॒ देवाः᳚ शर्मण्या॒ देवाः᳚ सपीतय॒ इत्याब॑ध्नाति ।</p>
<p>दे॒वता॑भिरे॒वान्व॒हँव्वृष्टि॑मिच्छति ।</p>
<h4 id="टक-128">टीका</h4>
<p>1&rsquo;देवा वस्व्याः&rsquo; इत्यादिभिः त्रिभिर्मन्त्रैः तिसृषु गधासु त्रिषु दिनेषु अन्वहमाबध्नाति पिण्डीः ।</p>
<h3 id="मनतर-128">मन्त्रः</h3>
<p>यदि॒ वर्‌षे॒त्ताव॑त्ये॒व हो॑त॒व्यम् ।</p>
<h4 id="टक-129">टीका</h4>
<p>यदि वर्षेदिति । तत्रान्वहमिति वचनात् त्रिषु दिनेषु पिण्डीहोमः । श्वोभूते चतुर्थेऽहनि हविर्निर्वपेत् । तत्रायं क्रमः - यदि प्रथमे दिने वर्षेत् तावति तस्मिन्नेवाहनि होतव्यं पिण्डीलक्षणं हविः ।</p>
<h3 id="मनतर-129">मन्त्रः</h3>
<p>यदि॒ न वर्‌षे॒च्छ्वो भू॒ते ह॒विर्निर्व॑पेत् ।</p>
<h4 id="टक-130">टीका</h4>
<p>अथ यदि तत्र न वर्षेत् द्वितीये दिने मध्यमायां कृष्णाजिनमाबध्नीयात् । यदि तस्मिन् दिने वर्षेत् तावत्येव होतव्यम् । यदि तस्मिन्नपि न वर्षेत् तृतीये दिने तृतीयस्यां कृष्णाजिनमाबध्नीयात् । यदि तस्मिन् दिने वर्षेत्, यदि च न वर्षेत् उभयथापि तृतीये दिने पिण्डीर्जुहुयात् । अथ यदि न वर्षेत् श्वोभूते चतुर्थेऽह्नि प्राप्ते हविर्निर्वपेत् । हविरिति जातावेकवचनम् । धामच्छदादीनि त्रीणि हवींषि निर्वपेत् कृष्णानां व्रीहीणाम् ।</p>
<h3 id="मनतर-130">मन्त्रः</h3>
<p>अ॒हो॒रा॒त्रे वै  मि॒त्रावरु॑णावहोरा॒त्राभ्या॒ङ्खलु॒ वै प॒र्जन्यो॑ वर्‌षति ।</p>
<h4 id="टक-131">टीका</h4>
<p>अहोरात्र इत्युक्तं एकैकस्यां गधायामहोरात्रावसक्तं भवति । सति वर्षे तत्रैव तत्रैव होमः, असति श्वोभूते हविर्निर्वप्तव्यमिति ।</p>
<h3 id="मनतर-131">मन्त्रः</h3>
<p>नक्तँ॑व्वा॒ हि दिवा॑ वा॒ वर्‌ष॑ति ।<br>
मि॒त्रावरु॑णावे॒व स्वेन॑ भाग॒धेये॒नोप॑ धावति ।<br>
तावे॒वास्मा॒ अ॒हो॒रा॒त्राभ्या᳚म्प॒र्जन्यँ॑व्वर्‌षयतः ।</p>
<h4 id="टक-132">टीका</h4>
<p>तत्राहोरात्रावसक्ते वृष्टिहेतुत्वं तावत्समर्थयते - नक्तं वा दिवा वा अहोरात्राभ्यामेव पर्जन्यो वर्षति । तयोश्च मित्रावरुणात्मकत्वात् तावेव पर्जन्यं वर्षयतः, अहोरात्रावसञ्जलक्षणस्वभागोपहृतत्वात् ॥</p>
<h3 id="सयकतमनतर-29">संयुक्तमन्त्रः</h3>
<p>अ॒ग्नये॑ धाम॒च्छदे॑ पुरो॒डाश॑म॒ष्टाक॑पाल॒न्निर्व॑पेन्मारु॒तꣳ स॒प्तक॑पालꣳ सौ॒र्यमेक॑कपालम॒ग्निर्वा इ॒तो वृष्टि॒मुदी॑रयति म॒रुत॑स्सृ॒ष्टान्न॑यन्ति य॒दा खलु॒ वा अ॒सावा॑दि॒त्यो न्य॑ङ्र॒श्मिभि॑ᳶ पर्या॒वर्त॒तेऽथ॑ वर्‌षति धाम॒च्छदि॑व॒ खलु॒ वै भू॒त्वा व॑र्‌षत्ये॒ता वै दे॒वता॒ वृष्ट्या॑ ईशते॒ ता ए॒व स्वेन॑ भाग॒धेये॒नोप॑ धावति॒ ताः [28]  ए॒वास्मै॑ प॒र्जन्यँ॑व्वर्‌षयन्त्यु॒ताव॑र्‌षिष्य॒न्वर्‌ष॑त्ये॒व</p>
<h3 id="मनतर-132">मन्त्रः</h3>
<p>अ॒ग्नये॑ धाम॒च्छदे॑ पुरो॒डाश॑म॒ष्टाक॑पाल॒न्निर्व॑पेत् ।<br>
मा॒रु॒तꣳ स॒प्तक॑पालꣳ सौ॒र्यमेक॑कपालम् ।</p>
<h4 id="टक-133">टीका</h4>
<p>2अथ हवींषि विदधाति - अग्नये धामच्छद इत्यादि ॥ धामानि स्थितानि तेजांसि वा छादयति वृष्टिकाल इति धामच्छत् । &lsquo;बहुलं संज्ञाछन्दसोः&rsquo; इति णिलुक् ।</p>
<h3 id="मनतर-133">मन्त्रः</h3>
<p>अ॒ग्निर्वा इ॒तो वृष्टि॒मुदी॑रयति ।</p>
<h4 id="टक-134">टीका</h4>
<p>अग्निर्वा इति । आहुतिद्वारेण अग्निर्वृष्टिमुदकं उदीरयति ऊर्ध्वं गमयति आदित्यं प्रापयति, तस्मादग्नये निरुप्यते ।</p>
<h3 id="मनतर-134">मन्त्रः</h3>
<p>म॒रुत॑स्सृ॒ष्टान्न॑यन्ति ।</p>
<h4 id="टक-135">टीका</h4>
<p>तां वृष्टिं सृष्टां अवसृष्टां मरुतो नयन्ति देशान्तरं प्रापयन्ति, तस्मान्मरुद्भ्यो निरुप्यते ।</p>
<h3 id="मनतर-135">मन्त्रः</h3>
<p>य॒दा खलु॒ वा अ॒सावा॑दि॒त्यो न्य॑ङ्र॒श्मिभि॑ᳶ पर्या॒वर्त॑ते।</p>
<h4 id="टक-136">टीका</h4>
<p>यदा खल्वादित्यो रश्मिभिः न्यङ् अवाक्प्रवृत्तिः पर्यावर्तते इतोमुखं प्रवर्तते ।</p>
<h3 id="मनतर-136">मन्त्रः</h3>
<p>अथ॑ वर्‌षति धाम॒च्छदि॑व॒ खलु॒ वै भू॒त्वा व॑र्‌षति ।</p>
<h4 id="टक-137">टीका</h4>
<p>अथ वर्षिष्ठरश्मिषु पक्वमुदकं पर्जन्यस्स्र्वावयति, तस्मात्सूर्याय निरुप्यते इति । अनेन त्रिहविष्केण यागेन पर्जन्यो धामच्छदिव भूत्वा वर्षति भूयिष्ठं वर्षतीति यावत् ।</p>
<h3 id="मनतर-137">मन्त्रः</h3>
<p>ए॒ता वै दे॒वता॒ वृष्ट्या॑ ईशते ।<br>
ता ए॒व स्वेन॑ भाग॒धेये॒नोप॑ धावति ।<br>
ता ए॒वास्मै॑ प॒र्जन्यँ॑व्वर्‌षयन्त्यु॒ताव॑र्‌षिष्य॒न्वर्‌ष॑त्ये॒व ।</p>
<h4 id="टक-138">टीका</h4>
<p>एता वा इत्यादि । गतम् ॥</p>
<h3 id="सयकतमनतर-30">संयुक्तमन्त्रः</h3>
<p>सृ॒जा वृ॒ष्टिन्दि॒व आद्भिस्स॑मु॒द्रम्पृ॒णेत्या॑हे॒माश्चै॒वामूश्चा॒पस्सम॑र्धय॒त्यथो॑ आ॒भिरे॒वामूरच्छै᳚त्य॒ब्जा अ॑सि प्रथम॒जा बल॑मसि समु॒द्रिय॒मित्या॑ह यथाय॒जुरे॒वैतत्</p>
<h3 id="मनतर-138">मन्त्रः</h3>
<p>सृ॒जा वृ॒ष्टिन्दि॒व आद्भिस्स॑मु॒द्रम्पृ॒णेत्या॑ह ।</p>
<h4 id="टक-139">टीका</h4>
<p>3कुम्भीमद्भिः पूरयति - सृजा वृष्टिमिति ॥ इमा भूयिष्ठाः अमूः दिविष्ठाः मेघस्था वा अपस्समृद्धाः करोति ।</p>
<h3 id="मनतर-139">मन्त्रः</h3>
<p>इ॒माश्चै॒वामूश्चा॒पस्सम॑र्धयति ।</p>
<h4 id="टक-140">टीका</h4>
<p>अपि चाभिरेव करणभूताभिः अमूः आभिमुख्येन प्राप्नोति सृजा वृष्टिमिति वचनात् वर्षेण इमास्समृद्धा भवन्ति ।</p>
<h3 id="मनतर-140">मन्त्रः</h3>
<p>अथो॑ आ॒भिरे॒वामूरच्छै᳚ति ।</p>
<h4 id="टक-141">टीका</h4>
<p>आभिरद्भिस्समृद्धस्य मेघस्थस्य उदकस्यापूरणात् अमूस्समृद्धा भवन्ति ।</p>
<h3 id="मनतर-141">मन्त्रः</h3>
<p>अ॒ब्जा अ॑सि ।<br>
प्र॒थ॒म॒जा बल॑मसि समु॒द्रिय॒मित्या॑ह ।</p>
<h4 id="टक-142">टीका</h4>
<p>अब्जा इति । अविमभिजुहोति ।</p>
<h3 id="मनतर-142">मन्त्रः</h3>
<p>यथाय॒जुरे॒वैतत् ।</p>
<h4 id="टक-143">टीका</h4>
<p>यथायजुरिति । मेघोदकस्य बलहेतुस्त्वमसीत्येतत् यथायजुर्भवत्येव ॥</p>
<h3 id="सयकतमनतर-31">संयुक्तमन्त्रः</h3>
<p>उन्न॑म्भय पृथि॒वीमिति॑ वर्‌षा॒ह्वाञ्जु॑होत्ये॒षा वा ओष॑धीनाँव्वृष्टि॒वनि॒स्तयै॒व वृष्टि॒मा च्या॑वयति॒ ये दे॒वा दि॒विभा॑गा॒ इति॑ कृष्णाजि॒नमव॑ धूनोती॒म ए॒वास्मै॑ लो॒काᳶ प्री॒ता अ॒भीष्टा॑ भवन्ति ॥ [29]</p>
<h3 id="मनतर-143">मन्त्रः</h3>
<p>उन्न॑म्भय पृथि॒वीमिति॑ वर्‌षा॒ह्वाञ्जु॑होति ।</p>
<h4 id="टक-144">टीका</h4>
<p>4उन्नम्भयेति ॥ वर्षं आह्वयतीति वर्षाहूः । क्विपि सम्प्रसारणं सांहितिकं पूर्वपदस्य दीर्घत्वं छान्दसं, कृदुत्तरपदस्य प्रकृतिस्वरत्वे &lsquo;उदात्तयणः'इति विभकेरुदात्तत्वम् ।</p>
<h3 id="मनतर-144">मन्त्रः</h3>
<p>ए॒षा वा ओष॑धीनाँव्वृष्टि॒वनि॒स्तयै॒व वृष्टि॒मा च्या॑वयति ।<br>
ये दे॒वा दि॒विभा॑गा॒ इति॑ कृष्णाजि॒नमव॑ धूनोति ।<br>
इ॒म ए॒वास्मै॑ लो॒काᳶ प्री॒ता अ॒भीष्टा॑ भवन्ति ॥</p>
<h4 id="टक-145">टीका</h4>
<p>पुनर्नविकोच्यते - वृष्टिवनिरिति । ओषधीनां मध्ये एषा वृष्टेः संविभक्तिः । &lsquo;छन्दसि वनसन&rsquo; इतीन्प्रत्ययः । गतमन्यत् ॥</p>
<p>इति द्वितीये चतुर्थे दशमोनुवाकः ॥</p>
<h2 id="अनवक-११-सरवकमरथन--अभचरयमणसय-सहसरण-यकषयमणसय-बहवधयजञसधनदरवयरथनशच-तरधतवषट-">अनुवाकः ११ सर्वकामार्थिनः , अभिचर्यमाणस्य, सहस्रेण यक्ष्यमाणस्य, बहुविधयज्ञसाधनद्रव्यार्थिनश्च त्रैधातवीष्टिः ।</h2>
<p>विश्वेदेवा ऋषयः ।</p>
<ul>
<li>त्रैधातवीयेष्टेर्देवतार्थमाख्यायिका ।</li>
</ul>
<h3 id="सयकतमनतर-32">संयुक्तमन्त्रः</h3>
<p>सर्वा॑णि॒ छन्दाꣳ॑स्ये॒तस्या॒मिष्ट्या॑म॒नूच्या॒नीत्या॑हुस्त्रि॒ष्टुभो॒ वा ए॒तद्वी॒र्यँ॑य्यत्क॒कुदु॒ष्णिहा॒ जग॑त्यै॒ यदु॑ष्णिहक॒कुभा॑व॒न्वाह॒ तेनै॒व सर्वा॑णि॒ छन्दा॒ꣳ॒स्यव॑ रुन्द्धे</p>
<h3 id="मनतर-145">मन्त्रः</h3>
<p>सर्वा॑णि॒ छन्दाꣳ॑स्ये॒तस्या॒मिष्ट्या॑म॒नूच्या॒नीत्या॑हुः ।</p>
<h4 id="टक-146">टीका</h4>
<p>1सर्वाणि छन्दांसीत्यादि ॥ अस्ति त्रैधातवीयेष्टिः । तां विधास्यन् प्रथमं तद्गतान् कांश्चिद्विशेषान्विदधाति । तस्यामिष्ट्यां सामिधेनीषु सर्वाणि छन्दांसि अनूच्यानीति यज्ञविद आहुः । वचेः छान्दसः क्विप् ।</p>
<h3 id="मनतर-146">मन्त्रः</h3>
<p>त्रि॒ष्टुभो॒ वा ए॒तद्वी॒र्यँ॑य्यत्क॒कुत् ।</p>
<h4 id="टक-147">टीका</h4>
<p>तत्कथमित्याह - त्रिष्टुभ इत्यादि । ककुन्नाम त्रिष्टुभो वीर्यं वीर्यपरिणामः कार्य इत्यर्थः ।</p>
<h3 id="मनतर-147">मन्त्रः</h3>
<p>उ॒ष्णिहा॒ जग॑त्यै॒ +++(वीर्यम्)+++ ।</p>
<h4 id="टक-148">टीका</h4>
<p>उष्णिहा नाम जगत्या वीर्यम् । उष्णिक्पर्याय उष्णिहाशब्दः । तस्मादुष्णिहककुभोर्यदनुवचनं लोके समिद्ध्यमानवतीसमिद्धवत्योर्मध्ये निधानं तेन सर्वच्छन्दोवरोधः ।</p>
<h3 id="मनतर-148">मन्त्रः</h3>
<p>यदु॑ष्णिहक॒कुभा॑व॒न्वाह॑ ।<br>
तेनै॒व सर्वा॑णि॒ छन्दा॒ꣳ॒स्यव॑ रुन्द्धे  ।</p>
<h4 id="टक-149">टीका</h4>
<p>प्रकृतिं गायत्रीं, वैकृत्यौ चोष्णिक्ककुभौ तत्कारणे च त्रिष्टुब्जगत्याविति । तत्र &lsquo;प्र सो अग्ने तवोतिभिः&rsquo; &lsquo;प्र होत्रे पूर्व्यं वचः&rsquo; इत्येते उष्णिक्ककुभौ वेदितव्ये । तत्र प्रथमा ककुप्, मध्यमस्य पादस्य द्वादशाक्षरत्वात् । द्वितीया परोष्णिक्, तृतीयस्य पादस्य द्वादशाक्षरत्वात् । अत्र ककुदुष्णिहाविति वक्तव्ये उष्णिह ककुभाविति विपर्यासश्छान्दसः ॥</p>
<h3 id="मनतर-149">मन्त्रः</h3>
<p>गा॒य॒त्री वा ए॒षा यदु॒ष्णिहा॒ यानि॑ च॒त्वार्यध्य॒ख्षरा॑णि॒ चतु॑ष्पाद ए॒व ते प॒शवः॑।</p>
<h4 id="टक-150">टीका</h4>
<p>2गायत्री वा इत्यादि ॥ गायत्री वैषेयमुष्णिक्त्वादुष्णिग्ग्रहणमेव कृतम् । तत्र चतुर्विंशत्यक्षरा गायत्री, अष्टाविंशत्यक्षरोष्णिक् तत्कथमनयोरेकत्वमित्यत आह - यानीति । अयमभिप्रायः - गायत्र्या एव पशुसाधनं रूपं यदुष्णिङ्नाम, तस्माद्यानि चत्वार्यक्षराणि अभ्याधिकानि तानि चतुष्पादः पशवः । तद्धेत्वात्ताच्छब्द्यम् । तस्मादुष्णिक्प्रवेशव्याजेन गायत्रीमेव प्रकृतिं पशुसाधनभूतां कुर्म इति ॥</p>
<h3 id="मनतर-150">मन्त्रः</h3>
<p>यथा॑ पुरो॒डाशे॑ पुरो॒डाशोऽध्ये॒वमे॒व तद्यदृ॒च्यध्य॒ख्षरा॑णि ।</p>
<h4 id="टक-151">टीका</h4>
<p>3एवं सर्वच्छन्दोवरोधहेतुत्वेन पशुलाभहेतुत्वेन च उष्णिक्ककुभोः प्रवेशं स्तुत्वा इदानीमिष्टिस्वभावसुलभं चेदमक्षराधिक्यमिति दृष्टान्तेन दर्शयति - यथेति ॥ &lsquo;उत्तर उत्तरो ज्यायान् भवति&rsquo; इति यथा पुरोडाशे प्रथमे अध्युपरि मध्यमः, तस्मिन्नपि तृतीयो भवति, एवमेवैतद्द्रष्टव्यं, यदृचि गायत्र्यामध्युपरि चत्वार्यक्षराणि भवन्ति । यद्वा - पुरोडाशे पुरोडाशान्तरमधिकप्रमाणं तिष्ठति तद्वदिदमृचि गायत्र्या अधिकाक्षरा उष्णिक्त्रिष्टुबिति ॥</p>
<h3 id="सयकतमनतर-33">संयुक्तमन्त्रः</h3>
<p>यज्जग॑त्या [30]  प॒रि॒द॒ध्यादन्तँ॑य्य॒ज्ञङ्ग॑मयेत्त्रि॒ष्टुभा॒ परि॑ दधातीन्द्रि॒यँव्वै वी॒र्य॑न्त्रि॒ष्टुगि॑न्द्रि॒य ए॒व वी॒र्ये॑ य॒ज्ञम्प्रति॑ ष्ठापयति॒ नान्त॑ङ्गमय॒त्यग्ने॒ त्री ते॒ वाजि॑ना॒ त्री ष॒धस्थेति॒ त्रिव॑त्या॒ परि॑ दधाति सरूप॒त्वाय</p>
<h3 id="मनतर-151">मन्त्रः</h3>
<p>यज्जग॑त्या परिद॒ध्यात् ।<br>
अन्तँ॑य्य॒ज्ञङ्ग॑मयेत् ।<br>
त्रि॒ष्टुभा॒ परि॑ दधाति ।</p>
<h4 id="टक-152">टीका</h4>
<p>4यज्जगत्येति ॥ उक्तं जगत्या वीर्यमुष्णिगिति । उक्तं च &lsquo;गायत्री वा एषा यदुष्णिहा&rsquo; इति । तस्मादेवं जगतीभाववत्या &lsquo;आ जुहोत&rsquo; इति गायत्र्या परिधानं यज्ञस्य मध्ये अन्तर्गमनाय नाशाय स्यात् जगत्याः छन्दसामन्त्यत्वात् । यद्वा - गायत्र्यैव वर्धमानाक्षरा उष्णिहादिभावमापद्यमाना उपर्युपरि गच्छतीति जगतीत्युच्यते ।</p>
<h3 id="मनतर-152">मन्त्रः</h3>
<p>इ॒न्द्रि॒यँव्वै  वी॒र्य॑न्त्रि॒ष्टुगि॑न्द्रि॒य ए॒व वी॒र्ये॑ य॒ज्ञम्प्रति॑ ष्ठापयति ।<br>
नान्त॑ङ्गमयति ।</p>
<h4 id="टक-153">टीका</h4>
<p>त्रिष्टुगिति । &lsquo;अग्ने त्री ते वाजिना&rsquo; इत्येतया ।</p>
<h3 id="मनतर-153">मन्त्रः</h3>
<p>अग्ने॒ त्री ते॒ वाजि॑ना॒ त्री ष॒धस्थेति॑ ।<br>
त्रिव॑त्या॒ परि॑ दधाति  स॒रू॒प॒त्वाय॑ ।</p>
<h4 id="टक-154">टीका</h4>
<p>त्रिवत्येति । त्रिष्टुबन्तराद्वैलक्षण्यमस्यां दर्शयति । &lsquo;छन्दसी रः&rsquo; इति मतुपोवत्वम् । सरूपत्वायेति । त्रित्वान्वयात्त्रैधातवीयं सारूप्यमिति ॥</p>
<h3 id="सयकतमनतर-34">संयुक्तमन्त्रः</h3>
<p>सर्वो॒ वा ए॒ष य॒ज्ञो यत्त्रै॑धात॒वीय॒ङ्कामा॑यकामाय॒ प्र यु॑ज्यते॒ सर्वे᳚भ्यो॒ हि कामे᳚भ्यो य॒ज्ञᳶ प्र॑यु॒ज्यते᳚ त्रैधात॒वीये॑न यजेत</p>
<h3 id="मनतर-154">मन्त्रः</h3>
<p>सर्वो॒ वा ए॒ष य॒ज्ञो यत्त्रै॑धात॒वीय॒ङ्कामा॑यकामाय॒ प्र यु॑ज्यते ।</p>
<h4 id="टक-155">टीका</h4>
<p>5सर्वो वा इत्यादि ॥ त्रैधातवीयाख्यं यदिदं कर्म एष सर्वो यज्ञः सर्वयज्ञतुल्य इति यावत् । &lsquo;यत्त्रिः प्रायच्छत्त्रिः प्रत्यगृह्णात्&rsquo; इति त्रिषु लोकेषु भवत [वतोः] इन्द्राविष्ण्वोस्सम्बन्धी वीर्यविशेषः त्रैधातवः । तत्प्राप्तिहेतुत्वेन तत्सम्बन्धि कर्म त्रैधा तवीयमिष्टिलक्षणम् । कामायकामाय सर्वस्मै कामाय स्वर्गपशुप्रजादिकामाय प्रयुज्यते ।</p>
<h3 id="मनतर-155">मन्त्रः</h3>
<p>सर्वे᳚भ्यो॒ हि कामे᳚भ्यो य॒ज्ञᳶ प्र॑यु॒ज्यते᳚ ।<br>
त्रै॒धा॒त॒वीये॑न यजेत  ।</p>
<h4 id="टक-156">टीका</h4>
<p>हेतुमाह - सर्वेभ्यो हीति । सामान्यविवक्षयैकवचनम् । सर्वकामसम्पत्तिः यज्ञैर्भवति । यश्च याग्ग्स्सर्वयज्ञात्मा तस्मात्सर्वेभ्यः कामेभ्यः प्रयोक्तव्य इति ॥</p>
<h3 id="सयकतमनतर-35">संयुक्तमन्त्रः</h3>
<p>अभि॒चर॒न्थ्सर्वो॒ वै [31]  ए॒ष य॒ज्ञो यत्त्रै॑धात॒वीय॒ꣳ॒ सर्वे॑णै॒वैनँ॑य्य॒ज्ञेना॒भि च॑रति स्तृणु॒त ए॒वैन॑मे॒तयै॒व य॑जेताभिच॒र्यमा॑ण॒स्सर्वो॒ वा ए॒ष य॒ज्ञो यत्त्रै॑धात॒वीय॒ꣳ॒ सर्वे॑णै॒व य॒ज्ञेन॑ यजते॒ नैन॑मभि॒चर᳚न्थ्स्तृणुते</p>
<h3 id="मनतर-156">मन्त्रः</h3>
<p>अभि॒चर॒न्थ्सर्वो॒ वा ए॒ष य॒ज्ञो यत्त्रै॑धात॒वीय॒ꣳ॒ सर्वे॑णै॒वैनँ॑य्य॒ज्ञेना॒भि च॑रति ।</p>
<h4 id="टक-157">टीका</h4>
<p>6सर्वेणैवैनमिति ॥ अस्य सर्वयज्ञात्मकत्वादनेन यजमानः सर्वेणाभिचारिकेण यज्ञेन एनमभिचरितव्यमभिचरति ।</p>
<h3 id="मनतर-157">मन्त्रः</h3>
<p>स्तृणु॒त ए॒वैन॑म् ।<br>
ए॒तयै॒व य॑जेत ।</p>
<h4 id="टक-158">टीका</h4>
<p>तत एनं स्तृणुते हिनस्त्येव ।</p>
<h3 id="मनतर-158">मन्त्रः</h3>
<p>अ॒भि॒॒चर्यमा॑ण॒स्सर्वो॒ वा ए॒ष य॒ज्ञो यत्त्रै॑धात॒वीय॒ꣳ॒ सर्वे॑णै॒व य॒ज्ञेन॑ यजते ।</p>
<h4 id="टक-159">टीका</h4>
<p>सर्वेणैवेति । अस्य सर्वयज्ञात्मकत्वात् सर्वेणाभिचारादिदोषनिघातार्थेनापि यज्ञेनायं यजमानो भवति ।</p>
<h3 id="मनतर-159">मन्त्रः</h3>
<p>नैन॑मभि॒चर᳚न्थ्स्तृणुते ।</p>
<h4 id="टक-160">टीका</h4>
<p>तत एनं अभिचरन् न स्तृणुते ॥</p>
<h3 id="सयकतमनतर-36">संयुक्तमन्त्रः</h3>
<p>ए॒तयै॒व य॑जेत स॒हस्रे॑ण य॒ख्ष्यमा॑ण॒ᳶ प्रजा॑तमे॒वैन॑द्ददात्ये॒तयै॒व य॑जेत स॒हस्रे॑णेजा॒नोऽन्तँ॒व्वा ए॒ष प॑शू॒नाङ्ग॑च्छति [32]  यस्स॒हस्रे॑ण॒ यज॑ते प्र॒जाप॑ति॒ᳵ खलु॒ वै प॒शून॑सृजत॒ ताꣳ स्त्रै॑धात॒वीये॑नै॒वासृ॑जत॒ य ए॒वँव्वि॒द्वाꣳस्त्रै॑धात॒वीये॑न प॒शुका॑मो॒ यज॑ते॒ यस्मा॑दे॒व योनेः᳚ प्र॒जाप॑तिᳶ प॒शूनसृ॑जत॒ तस्मा॑दे॒वैना᳚न्थ्सृजत॒ उपै॑न॒मुत्त॑रꣳ स॒हस्र॑न्नमति दे॒वता᳚भ्यो॒ वा ए॒ष आ वृ॑श्च्यते</p>
<h3 id="मनतर-160">मन्त्रः</h3>
<p>ए॒तयै॒व य॑जेत ।<br>
स॒हस्रे॑ण य॒ख्ष्यमा॑ण॒ᳶ प्रजा॑तमे॒वैन॑द्ददाति ।<br>
ए॒तयै॒व य॑जेत ।</p>
<h4 id="टक-161">टीका</h4>
<p>7प्रजातमिति ॥ प्रजातं सन्तानवत् अविच्छिन्नमेव सहस्रं ददाति । उत्तरोत्तरप्रभूतमिति यावत् । सर्वयज्ञत्वेनास्य धनाभिवृद्धिहेतुत्वात् ।</p>
<h3 id="मनतर-161">मन्त्रः</h3>
<p>स॒हस्रे॑णेजा॒नोऽन्तँ॒व्वा ए॒ष प॑शू॒नाङ्ग॑च्छति ।<br>
यस्स॒हस्रे॑ण॒ यज॑ते ।</p>
<h4 id="टक-162">टीका</h4>
<p>ईजान इति । इष्टवान् सहस्रेण पशूनामन्तं समाप्तिं गच्छति । अपशुरेव स्यात् ।</p>
<h3 id="मनतर-162">मन्त्रः</h3>
<p>प्र॒जाप॑ति॒ᳵ खलु॒ वै प॒शून॑सृजत ।<br>
ताꣳ स्त्रै॑धात॒वीये॑नै॒वासृ॑जत ।<br>
य ए॒वँव्वि॒द्वाꣳस्त्रै॑धात॒वीये॑न प॒शुका॑मो॒ यज॑ते ।<br>
यस्मा॑दे॒व योनेः᳚ प्र॒जाप॑तिᳶ प॒शूनसृ॑जत ।</p>
<h4 id="टक-163">टीका</h4>
<p>यस्मादिति । त्रैधातवीयेनोत्सृजते ।</p>
<h3 id="मनतर-163">मन्त्रः</h3>
<p>तस्मा॑दे॒वैना᳚न्थ्सृजते ।<br>
उपै॑न॒मुत्त॑रꣳ स॒हस्र॑न्नमति ।<br>
दे॒वता᳚भ्यो॒ वा ए॒ष आ वृ॑श्च्यते ।</p>
<h4 id="टक-164">टीका</h4>
<p>उपैनमुत्तरमिति । यागप्रभावात्सहस्रान्तरमेनमुपनमति ॥</p>
<h3 id="सयकतमनतर-37">संयुक्तमन्त्रः</h3>
<p>यो य॒ख्ष्य इत्यु॒क्त्वा न यज॑ते त्रैधात॒वीये॑न यजेत॒ सर्वो॒ वा ए॒ष य॒ज्ञः [33]  यत्त्रै॑धात॒वीय॒ꣳ॒ सर्वे॑णै॒व य॒ज्ञेन॑ यजते</p>
<h3 id="मनतर-164">मन्त्रः</h3>
<p>यो य॒ख्ष्य इत्यु॒क्त्वा न यज॑ते ।<br>
त्रै॒धा॒त॒वीये॑न यजेत ।<br>
सर्वो॒ वा ए॒ष य॒ज्ञो यत्त्रै॑धात॒वीय॒ꣳ॒ सर्वे॑णै॒व य॒ज्ञेन॑ यजते ।</p>
<h4 id="टक-165">टीका</h4>
<p>8यो यक्ष्य इत्युक्त्वेति ॥ यज्ञार्थं कृतसंकल्पः तेन यज्ञेन अनिष्टवानपि सर्वयज्ञात्मकेनानेन यजमानः तेनापीष्टवान् भवति ।</p>
<h3 id="मनतर-165">मन्त्रः</h3>
<p>न दे॒वता᳚भ्य॒ आ वृ॑श्च्यते ।</p>
<h4 id="टक-166">टीका</h4>
<p>तस्मादयागदोषाभावात् देवताभ्यो न वृश्च्यते न हीयते ॥</p>
<h3 id="सयकतमनतर-38">संयुक्तमन्त्रः</h3>
<p>न दे॒वता᳚भ्य॒ आ वृ॑श्च्यते॒ द्वाद॑शकपालᳶ पुरो॒डाशो॑ भवति॒ ते त्रय॒श्चतु॑ष्कपालास्त्रिष्षमृद्ध॒त्वाय॒ त्रय॑ᳶ पुरो॒डाशा॑ भवन्ति॒ त्रय॑ इ॒मे लो॒का ए॒षाँल्लो॒काना॒माप्त्या॒ उत्त॑रउत्तरो॒ ज्याया᳚न्भवत्ये॒वमि॑व॒ हीमे लो॒का य॑व॒मयो॒ मध्य॑ ए॒तद्वा अ॒न्तरि॑ख्षस्य रू॒पꣳ समृ॑द्ध्यै</p>
<h3 id="मनतर-166">मन्त्रः</h3>
<p>द्वाद॑शकपालᳶ पुरो॒डाशो॑ भवति ।</p>
<h4 id="टक-167">टीका</h4>
<p>द्वादशकपाल इति ॥ चतुरो मुष्टीन् व्रीहीणां निरुप्य चतुरो यवानां निरुप्य पुनश्चतुरो व्रीहीणां निर्वपेत् । गार्हपत्ये द्वादशकपालान्युपदधाति । सर्वत्रेन्द्राविष्णुभ्यामेव निर्वापादि ।</p>
<h3 id="मनतर-167">मन्त्रः</h3>
<p>ते त्रय॒श्चतु॑ष्कपालाः । <br>
त्रि॒ष्ष॒मृ॒द्ध॒त्वाय॒  त्रय॑ᳶ पुरो॒डाशा॑ भवन्ति ।</p>
<h4 id="टक-168">टीका</h4>
<p>ते त्रय इति । अवयुत्य सङ्ख्यास्तुतिः । त्रिष्षमृद्धत्वं तिसृभिरावृत्तिभिर्योगः । त्रैधातवीयानुरूपत्वम् ।</p>
<h3 id="मनतर-168">मन्त्रः</h3>
<p>त्रय॑ इ॒मे लो॒का ए॒षाँल्लो॒काना॒माप्त्या॒ उत्त॑रउत्तरो॒ ज्याया᳚न्भवति ।</p>
<h4 id="टक-169">टीका</h4>
<p>त्रय इति । उपर्युपर्यवस्थिताः । उत्तरौत्तरः पूर्वस्मात्पूर्वस्माज्ज्यायान् वृद्धतरः ।</p>
<h3 id="मनतर-169">मन्त्रः</h3>
<p>ए॒वमि॑व॒ हीमे लो॒का य॑व॒मयो॒ मध्ये᳚।</p>
<h4 id="टक-170">टीका</h4>
<p>इमे खलु लोकाः पृथिव्यादयः उत्तरमुत्तरं ज्यायांसः । यवमय इति । &lsquo;द्व्यचश्छन्दसि&rsquo; इति विकारे मयट् ।</p>
<h3 id="मनतर-170">मन्त्रः</h3>
<p>ए॒तद्वा अ॒न्तरि॑ख्षस्य रू॒पꣳ समृ॑द्ध्यै ।</p>
<h4 id="टक-171">टीका</h4>
<p>एतद्वा इति । यौतिः पृथग्भावः । पृथग्भूतश्च सर्वपदार्थोन्तरिक्षस्य । सर्वेषामभिगमयन्नित्यादि । व्याख्यातम् ॥</p>
<h3 id="सयकतमनतर-39">संयुक्तमन्त्रः</h3>
<p>सर्वे॑षामभिग॒मय॒न्नव॑ द्य॒त्यछ॑म्बट्कार॒ꣳ॒ हिर॑ण्यन्ददाति॒ तेज॑ ए॒व [34] अव॑ रुन्द्धे ता॒र्प्यन्द॑दाति प॒शूने॒वाव॑ रुन्द्धे धे॒नुन्द॑दात्या॒शिष॑ ए॒वाव॑ रुन्द्धे॒ साम्नो॒ वा ए॒ष वर्णो॒ यद्धिर॑ण्यँ॒य्यजु॑षान्ता॒र्प्यमु॑क्थाम॒दाना᳚न्धे॒नुरे॒ताने॒व सर्वा॒न्‌वर्णा॒नव॑ रुन्द्धे ॥</p>
<h3 id="मनतर-171">मन्त्रः</h3>
<p>सर्वे॑षामभिग॒मय॒न्नव॑ द्य॒ति ।<br>
अछ॑म्बट्कार॒ꣳ॒ हिर॑ण्यन्ददाति ।<br>
तेज॑ ए॒वाव॑ रुन्द्धे ।</p>
<h4 id="टक-172">टीका</h4>
<p>10हिरण्यमिति ॥ अन्वाहार्यमासाद्य सहस्रं हिरण्यं ददाति ।</p>
<h3 id="मनतर-172">मन्त्रः</h3>
<p>ता॒र्प्यन्द॑दाति ।<br>
प॒शूने॒वाव॑ रुन्द्धे ।</p>
<h4 id="टक-173">टीका</h4>
<p>तार्प्यं घृताक्तं वासः, तत् घृतसंबन्धात्पशुलाभहेतुः ।</p>
<h3 id="मनतर-173">मन्त्रः</h3>
<p>धे॒नुन्द॑दाति ।<br>
आ॒शिष॑ ए॒वाव॑ रुन्द्धे ।</p>
<h4 id="टक-174">टीका</h4>
<p>धेनुः प्रत्यग्रप्रसवा गौः । संप्रीणनहेतुत्वात्तत आशिषां लाभः ।</p>
<h3 id="मनतर-174">मन्त्रः</h3>
<p>साम्नो॒ वा ए॒ष वर्णो॒ यद्धिर॑ण्यम् ।</p>
<h4 id="टक-175">टीका</h4>
<p>साम्नो वा इति । तस्य तैजसत्वात् &lsquo;सर्वं तेजस्सामरूप्यम्&rsquo; इति दर्शनाच्च ।</p>
<h3 id="मनतर-175">मन्त्रः</h3>
<p>यजु॑षान्ता॒र्प्यम्  ।<br>
उ॒क्थाम॒दाना᳚न्धे॒नुः ।<br>
ए॒ताने॒व सर्वा॒न्‌वर्णा॒नव॑ रुन्द्धे ॥</p>
<h4 id="टक-176">टीका</h4>
<p>यजुषां वर्णस्तार्प्यं, द्वयोः क्षत्रसम्बन्धित्वात् । क्षत्रं द्वितीयो वर्णः धेनुश्च उक्थामदानां शस्त्राणामृचामित्यर्थः । तासां वर्णो धेनुः प्रीणनहेतुत्वात् ॥</p>
<p>इति द्वितीये चतुर्थे एकादशोनुवाकः ॥</p>
<h2 id="अनवक-१२-रजनयसय-शकतसतमभनवरकशचर-">अनुवाकः १२ राजन्यस्य शक्तिस्तम्भनिवारकश्चरुः ।</h2>
<p>विश्वेदेवा ऋषयः ।</p>
<h3 id="सयकतमनतर-40">संयुक्तमन्त्रः</h3>
<p>त्वष्टा॑ ह॒तपु॑त्रो॒ वीन्द्र॒ꣳ॒ सोम॒माह॑र॒त्तस्मि॒न्निन्द्र॑ उपह॒वमै᳚च्छत॒ तन्नोपा᳚ह्वयत पु॒त्रम्मे॑ऽवधी॒रिति॒ स य॑ज्ञवेश॒सङ्कृ॒त्वा प्रा॒सहा॒ सोम॑मपिब॒त्तस्य॒ यद॒त्यशि॑ष्यत॒ तत्त्वष्टा॑हव॒नीय॒मुप॒ प्राव॑र्तय॒थ्स्वाहेन्द्र॑शत्रुर्वर्ध॒स्वेति॒ स याव॑दू॒र्ध्वᳶ प॑रा॒विध्य॑ति॒ ताव॑ति स्व॒यमे॒व व्य॑रमत</p>
<h3 id="मनतर-176">मन्त्रः</h3>
<p>त्वष्टा॑ ह॒तपु॑त्रो॒ वीन्द्र॒ꣳ॒ सोम॒माह॑रत् ।<br>
तस्मि॒न्निन्द्र॑ उपह॒वमै᳚च्छत ।</p>
<h4 id="टक-177">टीका</h4>
<p>1त्वष्टा हतपुत्र इत्यादि ॥ इन्द्रेण हतपुत्रस्त्वष्टा इन्द्रविरहितं सोममाहरत् ।</p>
<h3 id="मनतर-177">मन्त्रः</h3>
<p>तन्नोपा᳚ह्वयत ।<br>
पु॒त्रम्मे॑ऽवधी॒रिति॑ ।</p>
<h4 id="टक-178">टीका</h4>
<p>तत एव तं यज्ञे नोपाह्वयत ।</p>
<h3 id="मनतर-178">मन्त्रः</h3>
<p>स य॑ज्ञवेश॒सङ्कृ॒त्वा प्रा॒सहा॒ सोम॑मपिबत् ।</p>
<h4 id="टक-179">टीका</h4>
<p>अथ स इन्द्रः यज्ञहिंसां कृत्वा प्रासहा प्रसह्य सोममपिबत् तेनाननुज्ञातो बलेनैवापिबत् । सहतेः क्विपि &lsquo;न हिवृतिवृधि` इति पूर्वपदस्य दीर्घत्वम् ।</p>
<h3 id="मनतर-179">मन्त्रः</h3>
<p>तस्य॒ यद॒त्यशि॑ष्यत॒ तत्त्वष्टा॑हव॒नीय॒मुप॒ प्राव॑र्तयत् ।<br>
स्वाहेन्द्र॑शत्रुर्वर्ध॒स्वेति॑ ।</p>
<h4 id="टक-180">टीका</h4>
<p>अथ त्वष्टा इन्द्रपीतो यः तं सोमं गृहीत्वा तेनाहवनीयमुपेत्याग्निं प्रावर्तयत् उददीपयत् उदीर्णज्वालमकरोत् । उत्थापना प्रवर्तना । यथा - &lsquo;यत्प्रावर्तत । तत्प्रवर्ग्यस्य प्रवर्ग्यत्वम्&rsquo; इति । स्वाहा स्वाहुतमिदं तवास्तु, हे अग्ने इन्द्रस्य शत्रुश्शातयिता वर्धस्वेति । एवमिन्द्रस्य विनाशमाशासानः ग्लानबुद्धिः प्रार्थयत ।</p>
<h3 id="मनतर-180">मन्त्रः</h3>
<p>स याव॑दू॒र्ध्वᳶ प॑रा॒विध्य॑ति॒,  ताव॑ति स्व॒यमे॒व व्य॑रमत ।</p>
<h4 id="टक-181">टीका</h4>
<p>अथ सोग्निस्तेनोद्दीपितः यावदूर्ध्वं गत्वा पराविध्यति पराहन्ति इन्द्रं बाधते तावति ततः प्रागेव अग्निस्स्वयमेव व्यरमत निवृत्तोद्योगोऽभवत् त्वष्टुरभिमतं नाकरोत् ।</p>
<p>केचिदाहुः - सोग्निस्त्वष्ट्रा उद्दीपितो यावदूर्ध्वः पराविध्यति यावत्याकाशप्रदेशे ऊर्ध्वो गत्वा पराविध्यति पराहन्ति तावति ततः प्रागेव तदीयोद्दीपनप्रयत्नानुरूपमूर्ध्वगतिं कृत्वैव अकस्माज्झडिति स्वयमेव व्यरमत विलुप्ततेजा अभवत् । अयमभिप्रायः - इन्द्रस्य शत्रुश्शातयिता नाशयिता अस्येत्यर्थस्स्यात्, ततश्चेन्द्रेण नाशयितव्यो वर्धत्वेति प्रार्थितत्वात् इन्द्रेण नाशयितव्यः कश्चिदस्या आहुतेर्जायेतेति तदनुरूपमेव अग्निना चेष्टितमागामिनमि[मि इ]न्द्रेणास्य निपातनमिति सूचयितुमिति । एवं स्वरापराधेन मन्त्रप्रयोगोऽभिमतविघातहेतुरसीत् । यथोक्तम् -<br>
दुष्टश्शब्दस्स्वरतो वर्णतो वा मिथ्याप्रयुक्तो न तमर्थमाह ।<br>
स वाग्वज्रो यजमानं हिनस्ति यथेन्द्रशत्रुस्स्वरतोपराधात् ॥<br>
इति । अयं च शत्रुशब्दः इदानीं क्रियाशब्दो द्रष्टव्यः ।</p>
<h3 id="सयकतमनतर-41">संयुक्तमन्त्रः</h3>
<p>यदि॑ वा॒ ताव॑त्प्रव॒णम् [36]  आसी॒द्यदि॑ वा॒ ताव॒दध्य॒ग्नेरासी॒थ्स स॒म्भव॑न्न॒ग्नीषोमा॑व॒भि सम॑भव॒थ्स इ॑षुमा॒त्रमि॑षुमात्रँ॒व्विष्व॑ङ्ङवर्धत॒ स इ॒माल्लोँ॒कान॑वृणो॒द्यदि॒माल्लोँ॒कानवृ॑णो॒त्तद्वृ॒त्रस्य॑ वृत्र॒त्वन्तस्मा॒दिन्द्रो॑ऽबिभे॒दपि॒ त्वष्टा</p>
<h3 id="मनतर-181">मन्त्रः</h3>
<p>यदि॑ वा॒ ताव॑त्प्रव॒णमासी᳚त् ..<br>
यदि॑ वा॒ ताव॒दध्य॒ग्नेरासीत् ।</p>
<h4 id="टक-182">टीका</h4>
<p>2योस्स्माज्जायते यज्ञात् इन्द्रस्य वा शातयिता इन्द्रेण वा शातयितव्यः तस्यैव उद्भवस्स्यात् अभिभवो वा । अग्नेः किमायातमित्याह - यदि वेत्यादि ॥ यजमानस्य यदि वा प्रवणं अवनतिर्भवति, यदि वा आधिक्यमुच्छ्रायो भवति तदानीमग्नेरेव तावत्प्रवणं भवति, आधिक्यं चाग्नेरेव तावत् भवति । छान्दसो लुक् । &lsquo;निपातैर्यद्यदिहन्त&rsquo; इति निघाताभावः ।</p>
<h3 id="मनतर-182">मन्त्रः</h3>
<p>स स॒म्भव॑न्न॒ग्नीषोमा॑व॒भि सम॑भवत् ।</p>
<h4 id="टक-183">टीका</h4>
<p>स सम्भवन्नित्यादि । स इन्द्रशत्रुत्वेन वर्धमानोग्निजन्मा पुरुषः संभवन् विश्वं जगद्व्याप्नुवन् अग्नीषोमावप्याक्रम्य समभवत् अग्नीषोमावप्यभिव्याप्तवान् । प्रमाणेनातिरेकस्संभवः ।</p>
<h3 id="मनतर-183">मन्त्रः</h3>
<p>स इ॑षुमा॒त्रमि॑षुमात्रँ॒व्विष्व॑ङ्ङवर्धत ।</p>
<h4 id="टक-184">टीका</h4>
<p>ततो वशीकृत्याग्नीषोमाविषुप्रमाणया वृद्ध्या दिनेदिने विष्वङ् नानागतिः अवर्धत ।</p>
<h3 id="मनतर-184">मन्त्रः</h3>
<p>स इ॒माल्लोँ॒कान॑वृणोत् ।</p>
<h4 id="टक-185">टीका</h4>
<p>क्रमेण इमान् सर्वानपि लोकानावृणोद्व्याप्तवान् ।</p>
<h3 id="मनतर-185">मन्त्रः</h3>
<p>तद्वृ॒त्रस्य॑ वृत्र॒त्वम् ।</p>
<h4 id="टक-186">टीका</h4>
<p>ततश्च स वरणाद्वृत्र उच्यते ।</p>
<h3 id="मनतर-186">मन्त्रः</h3>
<p>तस्मा॒दिन्द्रो॑ऽबिभे॒दपि॒ त्वष्टा ।</p>
<h4 id="टक-187">टीका</h4>
<p>तस्मादिन्द्रोऽबिभेत् । त्वष्टाप्यबिभेत् । यस्तस्य प्रवर्तयिता सोप्यबिभेदित्यपिशब्दस्यार्थः ॥</p>
<h3 id="सयकतमनतर-42">संयुक्तमन्त्रः</h3>
<p>तस्मै॒ त्वष्टा॒ वज्र॑मसिञ्च॒त्तपो॒ वै स वज्र॑ आसी॒त्तमुद्य॑न्तु॒न्नाश॑क्नो॒दथ॒ वै तर्‌हि॒ विष्णुः॑ [37]  अ॒न्या दे॒वता॑सी॒थ्सो᳚ऽब्रवी॒द्विष्ण॒वेही॒दमा ह॑रिष्यावो॒ येना॒यमि॒दमिति॒ स विष्णु॑स्त्रे॒धात्मानँ॒व्वि न्य॑धत्त पृथि॒व्यान्तृती॑यम॒न्तरि॑ख्षे॒ तृती॑यन्दि॒वि तृती॑यमभिपर्याव॒र्ताद्ध्यबि॑भेत्</p>
<h3 id="मनतर-187">मन्त्रः</h3>
<p>तस्मै॒ त्वष्टा॒ वज्र॑मसिञ्चत् ।<br>
तपो॒ वै स वज्र॑ आसीत् ।</p>
<h4 id="टक-188">टीका</h4>
<p>3तस्मा इत्यादि ॥ अथ त्वष्टा तस्मै वृत्राय तं वृत्रं निग्रहीतुम् । यद्वा - तस्मै इन्द्राय युद्धार्थिने वज्रमायुधं असिञ्चत् उदपादयत् । तपोविशेषस्तेनोत्पादितः स स्वयं वज्र एवाभवत्, यद्वा - तदीयं तपो वज्रत्वेनातिष्ठत् ।</p>
<h3 id="मनतर-188">मन्त्रः</h3>
<p>तमुद्य॑न्तु॒न्नाश॑क्नोत् ।</p>
<h4 id="टक-189">टीका</h4>
<p>अथेन्द्रः केवलस्तमुद्धर्तुं नाशक्नोत् ।</p>
<h3 id="मनतर-189">मन्त्रः</h3>
<p>अथ॒ वै तर्‌हि॒ विष्णु॑र॒न्या दे॒वता॑सीत् ।</p>
<h4 id="टक-190">टीका</h4>
<p>अथ तर्हि तदानीं विष्णुर्नाम अन्या देवता आसीत् इन्द्राय विषीदते आविरासीत् ।</p>
<h3 id="मनतर-190">मन्त्रः</h3>
<p>सो᳚ऽब्रवीत् ।<br>
विष्ण॒वे ही॒दमा ह॑रिष्यावो॒ येना॒यमि॒दमिति॑ ।</p>
<h4 id="टक-191">टीका</h4>
<p>अथेन्द्रस्तमब्रवीत्, हे विष्णो एहि इदमस्य वीर्यमाहरिष्यावः येन वीर्येणायमिदं विश्वमभूदिति ।</p>
<h3 id="मनतर-191">मन्त्रः</h3>
<p>स विष्णु॑स्त्रे॒धात्मानँ॒व्वि न्य॑धत्त ।</p>
<h4 id="टक-192">टीका</h4>
<p>स विष्णुरित्यादि । गतम् ।</p>
<h3 id="मनतर-192">मन्त्रः</h3>
<p>पृथि॒व्यान्तृती॑यम॒न्तरि॑ख्षे॒ तृती॑यन्दि॒वि तृती॑यमभिपर्याव॒र्ताद्ध्यबि॑भेत्  ।</p>
<h4 id="टक-193">टीका</h4>
<p>अभिपर्यावर्तादिति । अभितः परितस्सर्वतः आक्रमणमभिपर्यावर्तः, तत्परिहारार्थं तं वृत्रो मा कार्षीदिति लोकत्रयेप्यात्मानं त्रेधा विभज्य स्थापितवान् ॥</p>
<h3 id="सयकतमनतर-43">संयुक्तमन्त्रः</h3>
<p>यत्पृ॑थि॒व्यान्तृती॑य॒मासी॒त्तेनेन्द्रो॒ वज्र॒मुद॑यच्छ॒द्विष्ण्व॑नुस्थित॒स्सो᳚ऽब्रवी॒न्मा मे॒ प्र हा॒रस्ति॒ वा इ॒दम् [38]  मयि॑ वी॒र्य॑न्तत्ते॒ प्र दा᳚स्या॒मीति॒ तद॑स्मै॒ प्राय॑च्छ॒त्तत्प्रत्य॑गृह्णा॒दधा॒ मेति॒ तद्विष्ण॒वेति॒ प्राय॑च्छ॒त्तद्विष्णु॒ᳶ प्रत्य॑गृह्णाद॒स्मास्विन्द्र॑ इन्द्रि॒यन्द॑धा॒त्विति</p>
<h3 id="मनतर-193">मन्त्रः</h3>
<p>यत्पृ॑थि॒व्यान्तृती॑यमासी᳚त्।<br>
तेनेन्द्रो॒ वज्र॒मुद॑यच्छत् ।<br>
विष्ण्व॑नुस्थितः  ..</p>
<h3 id="टक-194">टीका</h3>
<p>4यत्पृथिव्यामित्यादि ॥ तेन तृतीयेन सह ।<br>
विष्ण्वनुस्थितः विष्णुना गुणभावेन धारितः, सारथिनेव राजा गुणभावेन । अनोः कर्मप्रवचनीयत्वम्, उपसर्गत्वाभावात् &lsquo;उपसर्गात्सुनोति&rsquo; इत्यादिना षत्वाभावः , कर्मप्रवचनीयत्वेपि व्यत्ययेन समासः ।</p>
<h3 id="मनतर-194">मन्त्रः</h3>
<p>सो᳚ऽब्रवीत् ।<br>
मा मे॒ प्र हाः᳚ ।</p>
<h4 id="टक-195">टीका</h4>
<p>अथ सोब्रवीद्वृत्रः मा मां प्रहाः प्रहार्षीः । सिचि वृद्धौ &lsquo;बहुलं छन्दसि&rsquo; इतीडाभावः ।</p>
<h3 id="मनतर-195">मन्त्रः</h3>
<p>अस्ति॒ वा इ॒दम्मयि॑ वी॒र्य॑न्तत्ते॒ प्र दा᳚स्या॒मीति॑ ।</p>
<h4 id="टक-196">टीका</h4>
<p>अस्ति वा इत्यादि । गतम् ।</p>
<h3 id="मनतर-196">मन्त्रः</h3>
<p>तद॑स्मै॒ प्राय॑च्छ॒त् , तत्प्रत्य॑गृह्णा॒दधा॒मेति॑ ।<br>
तद्विष्ण॒वेऽति॒ प्राय॑च्छत् ।</p>
<h4 id="टक-197">टीका</h4>
<p>अथ वृत्रेण दत्तं वीर्यं तद्विष्णवे आत्मानमतीत्य प्रायच्छत् । यद्वा - प्रतिग्रहानन्तरं तस्यान्यस्मै प्रदानमिति । कि ब्रुवन् अधामेति । मामधाः धारितवान् त्वमिति विष्णुं वदन् ।</p>
<h3 id="मनतर-197">मन्त्रः</h3>
<p>तद्विष्णु॒ᳶ प्रत्य॑गृह्णत् ।</p>
<h4 id="टक-198">टीका</h4>
<p>विष्णुश्च तत्प्रत्यगृह्णात्,</p>
<h3 id="मनतर-198">मन्त्रः</h3>
<p>अ॒स्मास्विन्द्र॑ इन्द्रि॒यन्द॑धा॒त्विति॑ ।</p>
<h4 id="टक-199">टीका</h4>
<p>कथं मन्यमानः? इन्द्रोस्मास्विन्द्रियं दधातु आस्थापयतु इन्द्रार्थमेव मयि तिष्ठत्विति ॥</p>
<h3 id="सयकतमनतर-44">संयुक्तमन्त्रः</h3>
<p>यद॒न्तरि॑ख्षे॒ तृती॑य॒मासी॒त्तेनेन्द्रो॒ वज्र॒मुद॑यच्छ॒द्विष्ण्व॑नुस्थित॒स्सो᳚ऽब्रवी॒न्मा मे॒ प्र हा॒रस्ति॒ वा इ॒दम् [39]  मयि॑ वी॒र्य॑न्तत्ते॒ प्र दा᳚स्या॒मीति॒ तद॑स्मै॒ प्राय॑च्छ॒त्तत्प्रत्य॑गृह्णा॒द्द्विर्मा॑धा॒ इति॒ तद्विष्ण॒वेति॒ प्राय॑च्छ॒त्तद्विष्णु॒ᳶ प्रत्य॑गृह्णाद॒स्मास्विन्द्र॑ इन्द्रि॒यन्द॑धा॒त्विति</p>
<h3 id="मनतर-199">मन्त्रः</h3>
<p>यद॒न्तरि॑ख्षे॒ तृती॑य॒मासी᳚त् ।<br>
तेनेन्द्रो॒ वज्र॒मुद॑यच्छत् ।<br>
विष्ण्व॑नुस्थित॒स्सो᳚ऽब्रवीत् ।<br>
मा मे॒ प्र हाः᳚ ।<br>
अस्ति॒ वा इ॒दम् मयि॑ वी॒र्य॑न्तत्ते॒ प्र दा᳚स्या॒मीति॑ ।<br>
तद॑स्मै॒ प्राय॑च्छत् ।<br>
तत्प्रत्य॑गृह्णात् ।<br>
द्विर्मा॑ऽधा॒ इति॑ ।<br>
तद्विष्ण॒वेेऽति॒ प्राय॑च्छत् ।<br>
तद्विष्णु॒ᳶ प्रत्य॑गृह्णात् ।<br>
अ॒स्मास्विन्द्र॑ इन्द्रि॒यन्द॑धा॒त्विति॑ ।</p>
<h4 id="टक-200">टीका</h4>
<p>5यदन्तरिक्ष इत्यादि समानम् ॥ द्विर्माधाः इति विशेषः द्वौ वारौ मां धारितवानिति ॥</p>
<h3 id="सयकतमनतर-45">संयुक्तमन्त्रः</h3>
<p>यद्दि॒वि तृती॑य॒मासी॒त्तेनेन्द्रो॒ वज्र॒मुद॑यच्छ॒द्विष्ण्व॑नुस्थित॒स्सो᳚ऽब्रवी॒न्मा मे॒ प्र हा॒र्येना॒हम् [40]  इ॒दमस्मि॒ तत्ते॒ प्र दा᳚स्या॒मीति॒ त्वी (३) इत्य॑ब्रवीथ्स॒न्धान्तु सन्द॑धावहै॒ त्वामे॒व प्र वि॑शा॒नीति॒ यन्माम्प्र॑वि॒शेᳵ किम्मा॑ भुञ्ज्या॒ इत्य॑ब्रवी॒त्त्वामे॒वेन्धी॑य॒ तव॒ भोगा॑य॒ त्वाम्प्र वि॑शेय॒मित्य॑ब्रवी॒त्तव्वृँ॒त्रᳶ प्रावि॑शदु॒दरँ॒व्वै वृ॒त्रः ख्षुत्खलु॒ वै म॑नु॒ष्य॑स्य॒ भ्रातृ॑व्यो॒ यः [41]  ए॒वँव्वेद॒ हन्ति॒ ख्षुध॒म्भ्रातृ॑व्य॒न्तद॑स्मै॒ प्राय॑च्छ॒त्तत्प्रत्य॑गृह्णा॒त्त्रिर्मा॑धा॒ इति॒ तद्विष्ण॒वेति॒ प्राय॑च्छ॒त्तद्विष्णु॒ᳶ प्रत्य॑गृह्णाद॒स्मास्विन्द्र॑ इन्द्रि॒यन्द॑धा॒त्विति॒ यत्त्रिᳶ प्राय॑च्छ॒त्त्रिᳶ प्र॒त्यगृ॑ह्णा॒त्तत्त्रि॒धातो᳚स्त्रिधातु॒त्वय्यँद्विष्णु॑र॒न्वति॑ष्ठत॒ विष्ण॒वेति॒ प्राय॑च्छ॒त्तस्मा॑दैन्द्रावैष्ण॒वꣳ ह॒विर्भ॑वति</p>
<h3 id="मनतर-200">मन्त्रः</h3>
<p>यद्दि॒वि तृती॑यमासी᳚त् ।<br>
तेनेन्द्रो॒ वज्र॒मुद॑यच्छत् ।<br>
विष्ण्व॑नुस्थित॒स्सो᳚ऽब्रवीत् ।<br>
मा मे॒ प्र हाः᳚।</p>
<h4 id="टक-201">टीका</h4>
<p>6यद्दिवीत्यादि ॥ गतम् ।</p>
<h3 id="मनतर-201">मन्त्रः</h3>
<p>येना॒हमि॒दमस्मि॒ तत्ते॒ प्र दा᳚स्या॒मीति॑ ।<br>
त्वी (३) इत्य॑ब्रवीत् ।</p>
<h4 id="टक-202">टीका</h4>
<p>येनाहमिदमिति । पूर्वं वीर्यैकदेशः वृत्रेणेन्द्राय दत्तः, इदानीं कृत्स्नप्रदानमभ्युपगच्छति येन वीर्येणाहं इदं विश्वमस्मि तत्सर्वं ते दास्यामीति अब्रवीत् इन्द्रः बाढमितीत्यर्थः । अभ्युपगमे प्लुतः ।</p>
<h3 id="मनतर-202">मन्त्रः</h3>
<p>स॒न्धान्तु सन्द॑धावहै॒ त्वामे॒व प्र वि॑शा॒नीति॑ ।</p>
<h4 id="टक-203">टीका</h4>
<p>अथ वृत्रोब्रवीत् सन्धान्त्विति । त्वं चाहं च एकत्वं प्रतिपद्यावहा इत्यर्थः । यद्वा - त्वी इति पर्यनुयोगे विस्मृतस्मरणे वा । सर्वं वीर्यं ते प्रदास्यामीत्युक्तं अत्र किंचिद्विस्मृतं तदिदानीं स्मृतमिति स्मृतिमभिनीयाब्रवीत् वृत्रे एव संधां त्विति । तुशब्दो विशेषमाह ।</p>
<p>सर्वं वीर्यं ते प्रदास्यामि किं तु आवां संदधावहै त्वामेवाहं प्रविशानि यदिदं लभ्यते ततो वीर्यं दास्य्ते इति । &lsquo;गोपोषं पुष्णाति&rsquo; इतिवदेकस्सन्दधातिः सामान्यवचनो द्रष्टव्यः ।</p>
<h3 id="मनतर-203">मन्त्रः</h3>
<p>यन्माम्प्र॑वि॒शेᳵ किम्मा॑ भुञ्ज्या॒ इत्य॑ब्रवीत् ।</p>
<h4 id="टक-204">टीका</h4>
<p>अथेन्द्रोब्रवीत् यदा त्वं मां प्रविशेः किमिदानीं मां प्रविश्य त्वं मा भुञ्जाः । यद्वा - किं मां प्रविश्य मामेव भुञ्जाः किं मामेव भोक्तुमारभसे ।</p>
<h3 id="मनतर-204">मन्त्रः</h3>
<p>त्वामे॒वेन्धी॑य ।<br>
तव॒ भोगा॑य॒ त्वाम्प्र वि॑शेय॒मित्य॑ब्रवीत् ।<br>
तव्वृँ॒त्रᳶ प्रावि॑शत् ।</p>
<h4 id="टक-205">टीका</h4>
<p>अथ वृत्रोब्रवीत् मैवं मन्तव्यं त्वामेवेन्धीय दीपयेयं अतस्तवैव भोगार्थं त्वां प्रविशेयमिति । भुञ्जेर्लोट्याडागमः, छान्दसोकारलोपः, लुग्विकरणत्वेन वा अयम् । अथेन्द्रेणानु[नुमतो]भूत्वा स्थितः यत्र क्षुदुपजायते जाठराग्निरूपेणान्तः प्रविशतीत्यर्थः । स च क्षुद्रूपो दिने दिने सर्वैर्हन्यते ।</p>
<h3 id="मनतर-205">मन्त्रः</h3>
<p>उ॒दरँ॒व्वै वृ॒त्रः, ख्षुत्खलु॒ वै म॑नु॒ष्य॑स्य॒ भ्रातृ॑व्यो॒ य<br>
ए॒वँव्वेद॒ हन्ति॑ ।</p>
<h4 id="टक-206">टीका</h4>
<p>क्षुत्खल्वित्यादि वेदितुः फलम् ।</p>
<h3 id="मनतर-206">मन्त्रः</h3>
<p>ख्षुध॒म्भ्रातृ॑व्य॒न्तद॑स्मै॒ प्राय॑च्छत् ।</p>
<h4 id="टक-207">टीका</h4>
<p>अथ वृत्रः तच्चात्मीयं वीर्यं कृत्स्नं इन्द्राय प्रायच्छत् तत्प्रवेशेन सर्वशक्तिरिन्द्रोभवत्</p>
<h3 id="मनतर-207">मन्त्रः</h3>
<p>तत्प्रत्य॑गृह्णात् ।<br>
त्रिर्मा॑ धा॒ इति॑ ।<br>
तद्विष्ण॒वेेऽति॒ प्राय॑च्छत् ।</p>
<h4 id="टक-208">टीका</h4>
<p>इन्द्रश्च तत्प्रतिगृह्य विष्णवे प्रायच्छत् त्रिर्मा धाः त्रीन् वारान् मां धारितवानसीति ।</p>
<h3 id="मनतर-208">मन्त्रः</h3>
<p>तद्विष्णु॒ᳶ प्रत्य॑गृह्णात् ।<br>
अ॒स्मास्विन्द्र॑ इन्द्रि॒यन्द॑धा॒त्विति॑ ।</p>
<h4 id="टक-209">टीका</h4>
<p>विष्णुरित्यादि । गतम् ॥</p>
<h3 id="सयकतमनतर-46">संयुक्तमन्त्रः</h3>
<p>यत्त्रिᳶ प्राय॑च्छत् ।<br>
त्रिᳶ प्र॒त्यगृ॑ह्णात् ।<br>
तत्त्रि॒धातो᳚स्त्रिधातु॒त्वम् ।</p>
<h4 id="टक-210">टीका</h4>
<p>1यत्त्रित्यादि ॥ दानप्रतिग्रहयोस्त्रिरावृत्त्या त्रिधातुत्वं, वृत्रो दाता
इन्द्रः प्रतिग्रहीता । त्रयो धातवो दानानि वा[धा]रणानि वा अस्येति त्रिधातुर्वीर्यावीशेषः, तत्सम्बन्धी यागस्रैधातवीयं, इह त्वभेदेनोच्यते ।</p>
<h3 id="मनतर-209">मन्त्रः</h3>
<p>यद्विष्णु॑र॒न्वति॑ष्ठत ।<br>
विष्ण॒वेेऽति॒ प्राय॑च्छत् ।<br>
तस्मा॑दैन्द्रावैष्ण॒वꣳ ह॒विर्भ॑वति ।</p>
<h4 id="टक-211">टीका</h4>
<p>यद्विष्णुरित्यादि । यस्माद्विष्णुरिन्द्रमन्वतिष्ठत यस्माच्च विष्णवे इन्द्रोतिप्रायच्छत् तस्मादैन्द्रावैष्णवं हविर्भवति ॥</p>
<h3 id="सयकतमनतर-47">संयुक्तमन्त्रः</h3>
<p>यद्वा इ॒दङ्किञ्च॒ तद॑स्मै॒ तत्प्राय॑च्छ॒दृच॒स्सामा॑नि॒ यजूꣳ॑षि स॒हस्रँ॒व्वा अ॑स्मै॒ तत्प्राय॑च्छ॒त्तस्मा᳚थ्स॒हस्र॑दख्षिणम् ॥ [42]</p>
<h3 id="मनतर-210">मन्त्रः</h3>
<p>यद्वा इ॒दङ्किञ्च॒ तद॑स्मै॒ तत्प्राय॑च्छत् ।</p>
<h4 id="टक-212">टीका</h4>
<p>8यद्वा इति ॥ यत्किंचिदात्मनि वीर्यं विद्यते ऋचस्सामानि यजूंषि च, ऋगादिनिमित्तमिति यावत्, तत्सर्वं अस्मै इन्द्राय तदानीं वृत्रहा प्रायच्छत् । अत एव पूर्वानुवाके दक्षिणाभूतानां हिरण्यादीनां सामादिरूपेण वर्णना कृता ।</p>
<h3 id="मनतर-211">मन्त्रः</h3>
<p>ऋच॒स्सामा॑नि॒ यजूꣳ॑षि स॒हस्रँ॒व्वा अ॑स्मै॒ तत्प्राय॑च्छत् ।<br>
तस्मा᳚थ्स॒हस्र॑दख्षिणम् ॥</p>
<h4 id="टक-213">टीका</h4>
<p>सहस्रं वा इति । सहस्रं वीर्याणि सहस्रप्रकारं वीर्यं तदा प्रायच्छत् । तस्मात्सहस्रहिरण्यदक्षिणत्वमस्य पूर्वमुक्तम् ॥</p>
<p>इति द्वितीये चतुर्थे द्वादशोनुवाकः ॥</p>
<h2 id="अनवक-१३--रजनयसय-शकतसतमभनवरकशचर-">अनुवाकः १३  राजन्यस्य शक्तिस्तम्भनिवारकश्चरुः ।</h2>
<p>विश्वेदेवा ऋषयः ।</p>
<h3 id="सयकतमनतर-48">संयुक्तमन्त्रः</h3>
<p>दे॒वा वै रा॑ज॒न्या᳚ज्जाय॑मानादबिभयु॒स्तम॒न्तरे॒व सन्त॒न्दाम्नापौ᳚म्भ॒न्थ्स वा ए॒षोऽपो᳚ब्धो जायते॒ यद्रा॑ज॒न्यो॑ यद्वा ए॒षोऽन॑पोब्धो॒ जाये॑त वृ॒त्रान्घ्नꣵश्च॑रे॒द्यङ्का॒मये॑त राज॒न्य॑मन॑पोब्धो जायेत वृ॒त्रान्घ्नꣵश्च॑रे॒दिति॒ तस्मा॑ ए॒तमै᳚न्द्राबार्‌हस्प॒त्यञ्च॒रुन्निर्व॑पेदै॒न्द्रो वै रा॑ज॒न्यो᳚ ब्रह्म॒ बृह॒स्पति॒र्ब्रह्म॑णै॒वैन॒न्दाम्नो॒ऽपोम्भ॑नान्मुञ्चति हिर॒ण्मय॒न्दाम॒ दख्षि॑णा सा॒ख्षादे॒वैन॒न्दाम्नो॒ऽपोम्भ॑नान्मुञ्चति ॥ [43]</p>
<h3 id="मनतर-212">मन्त्रः</h3>
<p>दे॒वा वै रा॑ज॒न्या᳚ज्जाय॑मानादबिभयुः ।<br>
तम॒न्तरे॒व सन्त॒न्दाम्नापौ᳚म्भन् ।<br>
स वा ए॒षोऽपो᳚ब्धो जायते॒ यद्रा॑ज॒न्यः॑ ।<br>
यद्वा ए॒षोऽन॑पोब्धो॒ जाये॑त ।</p>
<h4 id="टक-214">टीका</h4>
<p>1देवा वा इत्यादि ॥ अन्तः गर्भ एव सन्तं दाम्ना अपौ म्भन् अपरुद्धशक्तिकाङ्गमबध्नन् । उभ उम्भ पूरणे ।</p>
<h3 id="मनतर-213">मन्त्रः</h3>
<p>वृ॒त्रान्घ्नꣵश्च॑रेत् ।<br>
यङ्का॒मये॑त राज॒न्य॑मन॑पोब्धो जायेत।<br>
वृ॒त्रान्घ्नꣵश्च॑रे॒दिति॑ ।<br>
तस्मा॑ ए॒तमै᳚न्द्राबार्‌हस्प॒त्यञ्च॒रुन्निर्व॑पेत् ।<br>
ऐ॒न्द्रो वै रा॑ज॒न्यो᳚ ब्रह्म॒ बृह॒स्पति॒र्ब्रह्म॑णै॒वैन॒न्दाम्नो॒ऽपोम्भ॑नान्मुञ्चति ।</p>
<h4 id="टक-215">टीका</h4>
<p>वृत्रानिति । वारकान् शत्रून् ।</p>
<h3 id="मनतर-214">मन्त्रः</h3>
<p>हिर॒ण्मय॒न्दाम॒ दख्षि॑णा ।<br>
सा॒ख्षादे॒वैन॒न्दाम्नो॒ऽपोम्भ॑नान्मुञ्चति ॥</p>
<h4 id="टक-216">टीका</h4>
<p>अन्वाहार्यमासाद्य हिरण्मयं दाम दद्यात् ॥</p>
<p>इति द्वितीये चतुर्थे त्रयोदशोनुवाकः ॥</p>
<p>इति काम्या इष्टयस्समाप्ताः ॥</p>
<h2 id="वशवदव--यजयकणडम-">वैश्वदेवं  याज्याकाण्डम् ।</h2>
<h2 id="अनवक-१४-कमयषटयजयपरनवकय--">अनुवाकः १४ काम्येष्टियाज्यापुरोनुवाक्याः  ।</h2>
<p>विश्वेदेवा ऋषयः ।  १-५, १५,१७ त्रिष्टुप्, ६-८ बृहती, ९ उष्णिक्, १०,१४,१६ गायत्री।</p>
<h3 id="मनतर-215">मन्त्रः</h3>
<p>नवो॑नवो भवति॒ जाय॑मा॒नोऽह्ना᳚ङ्के॒तुरु॒षसा॑मे॒त्यग्रे᳚ । <br>
भा॒गन्दे॒वेभ्यो॒ वि द॑धात्या॒यन्प्र च॒न्द्रमा᳚स्तिरति दी॒र्घमायुः॑ ।</p>
<h4 id="टक-217">टीका</h4>
<p>1अथ याज्याकाण्डं वैश्वदेवम् । &lsquo;यः पापयक्ष्मगृहीतस्स्यात्तस्मा एतमादित्यं चरुं निर्वपेत्&rsquo; इत्यस्याः पुरोनुवाक्या - नवोनव इति त्रिष्टुप् ॥<br>
अत्र चन्द्रगुणकीर्तनेनादित्य एव स्तूयते, तेषां चन्द्रगुणानामादित्याधीनत्वात् । तथा हि - चन्द्रो नामायं भास्वरः सलिलकटाहात्मा । यथाहुः -
सूर्योग्निमयो गोळः चन्द्रोम्बुमयस्स्वभावतस्स्वच्छः । इति ।<br>
तस्मादस्य दिवसकररुचिसमाश्लेषेण भास्वरत्वं भवति । यथाहुः -
भूग्रहभानां गोलार्धानि स्वच्छायया विवर्णानि ।<br>
अर्धानि यथासारं सूर्याभिमुखानि दीप्यन्ते ॥ इति ।<br>
तस्माच्चन्द्रमसो बिम्बं गोळार्धं सूर्याभिमुखं सदा चकास्ति । किं सर्वदा चकास्ति? किमिति नोपलभ्यते?<br>
श्रूयताम् - अमावास्यायां चन्द्रमस उपर्यादित्यः ; तदा चन्द्रमस उपरि यद्बिम्बार्धं तदशेषमवभासयति सविता । चन्द्रस्यामावास्योपलक्षितोपरिबिम्बे केन्द्राद्यथायथा पश्चादादित्योवलम्बते तथातथा चन्द्रमसो बिम्बं केन्द्रस्य परतोवलम्बते । तत्केन्द्रवशात् चन्द्रमसो बिम्बार्धशेषं आभासयति सविता । यावदेवास्योपलक्षितबिम्बपरिध्यवधेरधोवलम्बते तावत् चन्द्रमसो बिम्बस्या[स्यार्धम]स्माभिरुपलक्ष्यते, शेषमुपरिस्थितत्वान्नोपलभ्यते सूर्याभिमुखं भास्वरमपि, भूगोळविशेषवर्तिभिरस्माभिरुपलब्धुमयोग्यत्वात् । तस्माद्यावद्यावत्सवितृकराश्लिष्टमवलम्बते तावत्तावत्तिथिभेदेन शुक्लचन्द्र उपलभ्यते । तेनामी ज्योत्स्नावितानावभासिनः चन्द्रकराः तत्तत्क्षितितलावभासिनो भवन्ति । यथा दर्पणोदरे जले वा दिवाकरकरास्सम्मूर्छितास्सन्तो गृहान्तर्गतं तमः क्षपयन्ति एवं सवितृमरीचयोम्बुमये स्वभावश्यामेपि चन्द्रबिम्बे सम्मूर्छिता नैशं ध्वान्तमपध्वंसयन्ति ।<br>
तत्रायं विशेषः - यो यश्चन्द्रबिम्बप्रदेशः सवितृमार्गे ऋजुत्वेन व्यवस्थितः स एव शुक्लः उपलभ्यते ; तेन दक्षिणोत्तरयोश्शृङ्गयोः कालविशेषेणोन्नतिविशेषः । तत्र यावद्यावत्सवित्रा विश्लिष्टो भवति तावत्तावच्छुक्लप्रतिपत्प्रभृति चन्द्रमसि सविता संवर्धते । कृष्णप्रतिपत्प्रभृति असितिमा संवर्धते । एतावता जायमान आप्यायमानः क्षीयमाणः चन्द्रमा उपलभ्यते ।</p>
<p>उक्तं च निरुक्ते - &lsquo;तस्यैको रश्मिश्चन्द्रमसं प्रति दीप्यते&rsquo; इति,<br>
श्रूयते च - &lsquo;सुषुम्नस्शूर्यरस्मिश्चन्द्रमा गन्धर्वः&rsquo; इति ।</p>
<p>ननु कथं अस्तमिते सवितरि चन्द्रश्चकास्ति? नैष दोषः - भूमेर्दूरेण सूर्यमार्गः ; तेनोपरिमुखानां सूर्यमरीचीनां न व्यवधात्री भूतधात्री भवति । कृष्णपक्षप्रतिपदादिषु चन्द्रमसो बिम्बपूर्वभागं प्रत्यासन्नः सवितेति परमुच्छुक्लमुपपद्यते । अत्र यदुक्तं सौगतैः स्वत एव शुक्लस्य चन्द्रमसः सुर्यसन्निकर्षणाद्वैवर्ण्यं भवतीति, तदयुक्तम् । स्वभावतश्शुक्लस्य सूर्यसन्निकर्षस्स्याच्चेत्तदा शुक्लप्रतिपदादिषु चन्द्रमसो बिम्बस्यापरभागे वैवर्ण्यं स्यात्, सन्निकृष्टत्वात् तस्यापरभागस्य । ततश्चावाङ्मुखश्च[खं च]न्द्रबिम्बमुपलभ्येतेत्यलमतिप्रसङ्गेन ॥</p>
<p>एवं यश्चन्द्रमसा जायमानः प्रादुर्भवन् शुक्लप्रतिपदादिषु आदित्यस्यार्चिषा प्रकाशमानो नवोनवो भवति पुनःपुनः अभिनव एव भवति प्रजानामाह्लादहेतुर्भवति । &lsquo;अनुदात्तं च&rsquo; इति द्वितीयो नवशब्दः अनुदात्तः । किं च – अह्नां तिथीनां केतुः तद्वत्केतयिता ज्ञापयिता । कित ज्ञाने । तिथिविभागहेतुत्वात् । उषसां रात्रीणां अग्रे गच्छति अग्रणीः भवति, रजनीनां कर्तृत्वात् । यद्वा - अह्नां केतुः अहरवसाने शुक्लपक्षे प्रतीच्यां दृश्यते, कृष्णपक्षे तु रत्रीणामवसाने प्राच्यां दृश्यते । एवमायन्नागच्छन् अयं देवेभ्यो भागं विदधाति तिथिविशेषनिबन्धनत्वात्सर्वयागानां, आदित्यसन्निकर्षविप्रकर्षनिबन्धनत्वात्सर्वतिथीनाम् । सूर्याचन्द्रमसोर्हि परस्परसन्निकर्षोमावास्या, विप्रकर्षः पौर्णमासीति । इत्थं महाप्रभावोयं चन्द्रमाः दीर्घमायुरस्य प्रतिरति वर्धयतु ॥</p>
<p>यद्वा - आदित्य एव चन्द्रमा उच्यते, चन्द्रस्य माता निर्माता उत्पादक इति । &lsquo;गतिकारकयोरपि&rsquo; इत्यसिः, डित्वाट्टिलोपः । स जायमानो दिनेदिने प्राच्यामुद्यन् नवोनवो भवति सदोद्यन्नप्यपूर्व इव भवति । अह्नां केतुः दिवसकरत्वात् । उषसां रात्रीणां अग्रे अग्रतो गच्छति रात्रय एनमनुधावन्ति । एवमायन् उद्यन् देवेभ्यो भागं विदधाति, आदित्यगत्यधीनत्वात्सर्वकर्मणाम् । एवं महानुभावश्चन्द्रमसोप्युक्तवन्निर्माता आदित्यः दीर्घमायुर्वर्धयत्विति ॥</p>
<h3 id="मनतर-216">मन्त्रः</h3>
<p>यमा॑दि॒त्या अ॒ꣳ॒शुमा᳚प्या॒यय॑न्ति॒ यमख्षि॑त॒मख्षि॑तय॒ᳶ पिब॑न्ति ।<br>
तेन॑ नो॒ राजा॒ वरु॑णो॒ बृह॒स्पति॒रा प्या॑ययन्तु॒ भुव॑नस्य गो॒पाः ।</p>
<h4 id="टक-218">टीका</h4>
<p>2तत्रैव याज्या - यमिति त्रिष्टुप् ॥ यमंशुं रश्मिं आत्मीयरश्मिभूतं सोममादित्या आप्याययन्ति वर्धयन्ति, यं च सोममक्षितमविच्छिन्नं सर्वेष्वपि पर्वसु अक्षितयोऽक्षीणाः पित्रादयः पिबन्ति, तेन सोमेन सह राजा देवराजः वरुणश्च बृहस्मतिश्चाप्याययन्तु इममक्षीणं यजमानं वर्धयन्तु भुवनस्य भूतजातस्य गोपाः प्रवृत्तिप्रदाः ॥</p>
<h3 id="सयकतमनतर-49">संयुक्तमन्त्रः</h3>
<p>प्राच्या᳚न्दि॒शि त्वमि॑न्द्रासि॒ राजो॒तोदी᳚च्याँव्वृत्रहन्वृत्र॒हासि॑ ।<br>
यत्र॒ यन्ति॑ स्रो॒त्यास्तत् [44] जि॒तन्ते॑  दख्षिण॒तो वृ॑ष॒भ ए॑धि॒ हव्यः॑ ।</p>
<h3 id="मनतर-217">मन्त्रः</h3>
<p>प्राच्या᳚न्दि॒शि त्वमि॑न्द्रासि॒ राजो॒तोदी᳚च्याँव्वृत्रहन्वृत्र॒हासि॑ ।<br>
यत्र॒ यन्ति॑ स्रो॒त्यास्तज्जि॒तन्ते॑ ..<br>
दख्षिण॒तो वृ॑ष॒भ ए॑धि॒ हव्यः॑ ।</p>
<h4 id="टक-219">टीका</h4>
<p>3&rsquo;यं कामयेतान्नादस्स्यादिति तस्मा एतं त्रिधातुं निर्वपेदिन्द्राय राज्ञे पुरोडाशमेकादशकपालमिन्द्रायाधिराजायेन्द्राय स्वराज्ञे&rsquo; इत्यस्याः प्रथमस्याः पुरोनुवाक्या, तृतीयस्याश्च याज्या - प्राच्यामिति त्रिष्टुप् ॥ &lsquo;जितं ते&rsquo; इति तृतीयपादान्तः । हे इन्द्र त्वं प्राच्यां दिशि राजा स्वाम्यसि । अपिच उदीच्यामपि अधिराज इत्येव । यतस्त्वं वृत्रहा वृत्रस्य मेघस्य हन्तासि मेघं हत्वा उदकेन जीवयसि, हे वृत्रहन् वृत्रासुरस्य हन्तः । प्रदर्शनार्थं च दिग्द्वयोरुपादानं, सर्वास्वपि दिक्षु त्वमेव राजेति । कथं ज्ञायते इति? आह - यत्र स्रोत्या नद्यः यन्ति गच्छन्ति तत्सर्वं त्वया जितं तत्र सर्वं ते जितं जयः । सर्वत्र च नद्यो यन्ति, तस्मात्सर्वासु दिक्षु त्वं राजासीति । &lsquo;स्रोतसो विभाषाड्यड्ड्यौ&rsquo; इति ड्यः ।<br>
किञ्च - वृषभः वर्षयिता कामानाम् । हव्यः हविषा आराध्यः । एवं महानुभावस्त्वं दक्षिणत एधि भोक्तुं भव &hellip; हविः भान्ति (?) हव्यः । यद्वा - हविर्हरसि त्वं हविः प्रतिगृहीतुं दक्षिणतो भव; दक्षिणतो हि स्थापयित्वा आहार्यादि दयिते, यथा - &lsquo;दक्षिणत एत&rsquo; इति तद्वदिदं द्रष्टव्यम् ॥</p>
<h3 id="मनतर-218">मन्त्रः</h3>
<p>इन्द्रो॑ जयाति॒ न परा॑ जयाता अधिरा॒जो राज॑सु राजयाति ।<br>
विश्वा॒ हि भू॒याᳶ पृत॑ना अभि॒ष्टीरु॑प॒सद्यो॑ नम॒स्यो॑ यथास॑त् ।</p>
<h4 id="टक-220">टीका</h4>
<p>4अथ प्रथमस्य याज्या, द्वितीयस्य पुरोनुवाक्या - इन्द्र इति त्रिष्टुप् ॥ इन्द्रः सवर्दा जयाति जयति न तु कदाचिदपि पराजयातै पराजयं न प्रतिपद्यते । लेट्याडागमः, &lsquo;विपराभ्यां जेः&rsquo; इत्यात्मनेपदम्, &lsquo;वैतोन्यत्र&rsquo; इत्यैकारः । अपि च – अधिराजः अधिकं राजमानः, अधिकदीप्तिः । राजसु दीप्तिमत्सु चन्द्रादिषु मध्ये यो नाम कश्चिद्राजति तं राजयाति तस्मादयं जयतीति । ण्यन्ताल्लेटि पूर्ववदाडागमः ।<br>
किञ्च - विश्वाः पृतनाः संग्रामान् अभिष्टीः आभिमुख्येनागच्छन्तीः । इषेर्गत्यर्थत्वात्कर्तरि क्तिन् &lsquo;मन्त्रे वृष&rsquo; इति क्तिन् उदात्तत्वम्, शकन्धादित्वात्पररूपत्वम् । इच्छतेर्वा, आभिमुख्येन आगन्तुमिच्छन्तीः । ईदृशीस्सर्वाः पृतनाः उपसद्यो भूयाः भूयात् । प्रथमत्वेन नतिः । उपसीदतीत्युपसद्यः । &lsquo;कृत्यल्युटो बहुलम्&rsquo; इति कर्तरि यत् । उपसदनमुपरोधनम् । षष्ठ्यभावश्छान्दसः । यथाऽयमिन्द्रस्सर्वैर्नमस्यः नमस्कार्यः असत् भवेत् । लेट्यडागमः, पूर्वत्र &lsquo;हि च&rsquo; इति निघाताभावः । उत्तरत्र यच्छब्दयोगात् । नमश्शब्दयोगात् &lsquo;नमोवरिवश्चित्रङः&rsquo; इति क्यच्, तदन्तादचो यत् । यद्वा - नमस्यः नमस्कारार्हः । &lsquo;तदर्हति&rsquo; इति छान्दसो यत् । तथा विश्वाः पृतना अभिभवत्विति । यद्वा - विश्वाः पृतनाः अभिभूयात् । विध्यादिलिङि शपो लुक् । तथा च सर्वैर्नमस्यो भवेत् तदनुरूपं जयाति, न च पराजयते, सोयमस्मानन्नादान् करोत्विति ॥</p>
<h3 id="मनतर-219">मन्त्रः</h3>
<p>अ॒स्येदे॒व प्र रि॑रिचे महि॒त्वन्दि॒वᳶ पृ॑थि॒व्याᳶ पर्य॒न्तरि॑ख्षात् ।<br>
स्व॒राडिन्द्रो॒ दम॒ आ वि॒श्वगू᳚र्तस्स्व॒रिरम॑त्रो ववख्षे॒ रणा॑य ।</p>
<h4 id="टक-221">टीका</h4>
<p>5अथ तत्रैव द्वितीयस्य याज्या, तृतीयस्य पुरोनुवाक्या - अस्येदिति त्रिष्टुप् ॥ अस्यैवेन्द्रस्य । इदिति पादपूरणे । महित्वं महत्त्वं प्ररिरिचे प्ररिरिच्यते । प्रशब्दो धात्वर्थस्य निवृत्तिमाचष्टे, यथा प्रस्मरणं प्रस्थानमिति । एवं रेकनिवृत्तिः प्ररेकः पूरणम् । कुतः प्ररिरिचे? दिवः पृथिव्या अन्तरिक्षाच्च । परि उपरि । अध्यर्थे परिशब्दः । दिवं पृथिवीं अन्तरिक्षं चातीत्य प्ररिरिचे । छान्दसो लिट् । स्वराट् स्वायत्तदीप्तिः, स्वयं राजतीति स्वराट्, दमे दमविषये दमयितव्ये स्वराट् । दमेः घञि &lsquo;नोदात्तोपदेशस्य&rsquo; इति वृद्ध्यभावः । विश्वगूर्तः सर्वस्मिन् काले उद्गूर्णः । दासीभारादिर्द्रष्टव्यः, बहुव्रीहिस्वरस्योपलक्षणत्वात् &lsquo;बहुव्रीहौ विश्वं संज्ञायाम्&rsquo; इत्येतद्भवति । यद्वा - विश्वमायुधादिकं गूर्तमुद्यतं यस्येति बहुव्रीहिः । &lsquo;नसत्तनिषत्त&rsquo; इत्यत्र गूर्तशब्दो निपातितः । स्वरिः स्वरणीयः कीर्तनीयः । स्वृ शब्दे, &lsquo;अचः&rsquo; इतीप्रत्ययः । शोभनारिरित्वं नव[रिति वा] । अव] ग्रहो नेष्यते । अमत्रः अमनकुशलः शत्रुभञ्जनादिकुशलः । मात्रारहितोमत्रो महानित्येके । अत्र पृषोदरादित्वात्स्वरूपस्वरादिसिद्धिः । एवं महानुभावोयं इन्द्रो रणाय आववक्षे आभिमुख्येन वहति । उक्तं कर्मणस्सम्प्रदानत्वम् । वहेर्लेटि &lsquo;सिब्बहुलं लेटि&rsquo; इति सिप्, &lsquo;लोपस्त आत्मनेपदेषु&rsquo; इति तलोपः, &lsquo;बहुलं छन्दसि&rsquo; इति शपश्श्लुः । मेघानां संग्रामोत्पादनेन वृष्टिमुत्पाद्य प्रभूतान्नादिना अस्मननन्नादान् करोत्विति ॥</p>
<h3 id="सयकतमनतर-50">संयुक्तमन्त्रः</h3>
<p>अ॒भि त्वा॑ शूर नोनु॒मोऽदु॑ग्धा इव धे॒नवः॑ ।<br>
ईशा॑नम् [45] अ॒स्य जग॑तस्सुव॒र्दृश॒मीशा॑नमिन्द्र त॒स्थुषः॑ ।</p>
<h3 id="मनतर-220">मन्त्रः</h3>
<p>अ॒भि त्वा॑ शूर नोनु॒मोऽदु॑ग्धा इव धे॒नवः॑ ।<br>
ईशा॑नम॒स्य जग॑तस्सुव॒र्दृश॒मीशा॑नमिन्द्र त॒स्थुषः॑ ।</p>
<h4 id="टक-222">टीका</h4>
<p>6अथ &lsquo;य इन्द्रियकामो वीर्यकामस्स्यात्तमेतया सर्वपृष्ठया याजयेत्&rsquo; इत्यस्यां सर्वपृष्ठायामिष्ट्यां प्रथमस्य &lsquo;यदिन्द्राय राथन्तराय निर्वपति&rsquo; इत्यस्य प्रथमस्य हविषः पुरोनुवाक्या, षष्ठस्य च याज्या - अभि त्वेति पथ्याबृहती, तृतीयपादस्य द्वादशाक्षरत्वात् ॥ हे शूर विक्रान्त इन्द्र त्वां अभिनोनुमः आभिमुख्येनात्यर्थं नुमः स्तुमः । नौतेर्यङ्लुगन्तात् लट् । अदुग्धा धेनव इव यथा तावद्वत्से आभिमुख्येन शब्दयन्ति । कीदृशम्? ईशानं ईश्वरं अस्य जगतः जङ्गमस्य तस्थुषस्थावरस्य च सुवर्दृशं स्वर्गाख्यस्य परमसुखस्य द्रष्टारम् । स त्वमिन्द्रियं वीर्यं चास्मभ्यं देहीति ॥</p>
<h3 id="मनतर-221">मन्त्रः</h3>
<p>त्वामिद्धि हवा॑महे सा॒ता वाज॑स्य का॒रवः॑ ।<br>
त्वाँव्वृ॒त्रेष्वि॑न्द्र॒ सत्प॑ति॒न्नर॒स्त्वाङ्काष्ठा॒स्वर्व॑तः ।</p>
<h4 id="टक-223">टीका</h4>
<p>7अथ तस्यैव प्रथमस्य याज्या, &lsquo;इन्द्राय बार्हताय&rsquo; इत्यस्य च पुरोनुवाक्या - त्वामिद्धीति पूर्ववत्पथ्याबृहती ॥ &lsquo;नरः&rsquo; इति तृतीयपादान्तः । हे इन्द्र त्वामित् त्वामेव हवामहे आह्वयामः । वाजस्यान्नस्य साता सातौ सातिनिमित्तमस्मभ्यं देहि वाजमिति त्वामेवाह्वयामः । कारवस्स्तोतृत्वेन शिल्पिनः । &lsquo;कृपावाजि&rsquo; इत्युण्प्रत्ययः । सनेः क्तिनि &lsquo;जनसनखनाम्&rsquo; इत्यात्वम्, &lsquo;सुपां सुलुक्&rsquo; इति सप्तम्या आकारः, &lsquo;ऊतियूति&rsquo; इत्यादिना क्तिन उदात्तत्वम् । &lsquo;हिच&rsquo; इत्याख्यातस्य निघाताभावः । हि यस्माद्वाजस्य लाभाय त्वामेवाह्वयामः, यस्माच्चारिषूपस्थितेषु सत्पतिं सतां पातारं विदुषां पालयितारं त्वामेवाह्वयामः नरः सर्वेपि वयं मनुष्याः, यस्माच्च त्वां काष्ठासु दिक्षु अर्वत अरणवत उदकस्य च सात्यर्थं त्वामेवाह्वयामः, तस्मात्सर्वस्मादभिमतसंपादनेन इन्द्रियं वीर्यं चास्मभ्यं देहीति ॥</p>
<h3 id="मनतर-222">मन्त्रः</h3>
<p>यद्द्याव॑ इन्द्र ते श॒तꣳ श॒तम्भूमी॑रु॒त स्युः ।<br>
न त्वा॑ वज्रिन्थ्स॒हस्र॒ꣳ॒ सूर्या॒ अनु॒ न जा॒तम॑ष्ट॒ रोद॑सी ।</p>
<h4 id="टक-224">टीका</h4>
<p>8अथ द्वितीयस्य याज्या, तृतीयस्य पुरोनुवाक्या - &lsquo;इन्द्राय वैरूपाय&rsquo; इत्यस्य । यद्द्याव इति पूर्ववत्पथ्याबृहती । &lsquo;अनु इति तृतीयपादन्तः ॥ हे इन्द्र ते तव यत् यद्यपि द्यावः द्युलोकाः शतं स्युः उत अपिच भूमीः भूमयोपि यद्यपि शतं स्युः, तथापि वज्रिन् रोदसी द्यावापृथिव्यौ त्वां जातमात्रमपि नान्वष्ट नाश्नुवाते नानुव्याप्नुतः तवैश्वर्याधारत्वाय न पर्याप्नुतः । तथा यद्यपि सहस्रं सूर्यास्स्युः, तथापि ते त्वां तेजसा नान्वश्नुते । अश्नोतेः छान्दसे लङि वचनव्यत्ययेनैकवचनम्, शपो लुक्, &lsquo;बहुलं छन्दस्यमाङ्योगेपि&rsquo; इत्यडागमः । यद्यपि शतं द्यावस्स्युः भूमयश्च सूर्याश्च सहस्रं ये रोदसी ये च सूर्याः त इन्द्रं नान्वष्ट । &lsquo;नपुंसकमनपुंसकेन&rsquo; इति नपुंसकस्य शेषः, एकवचनं च ' ॥</p>
<h3 id="मनतर-223">मन्त्रः</h3>
<p>पिबा॒ सोम॑मिन्द्र॒ मन्द॑तु त्वा॒ यन्ते॑ सु॒षाव॑ हर्य॒श्वाद्रिः॑ । [46]<br>
सो॒तुर्बा॒हुभ्या॒ꣳ॒ सुय॑तो॒ नार्वा᳚ ।</p>
<h4 id="टक-225">टीका</h4>
<p>9अथ तृतीयस्य याज्या, चतुर्थस्य &lsquo;इन्द्राय वैराजाय&rsquo; इत्यस्य पुरोनुवाक्या - पिबा सोममिति विराट् त्रिपदा ॥ हे इन्द्र सोमं पिब, पीतश्चायं सोमः त्वां मन्दतु तर्पयतु । मदि स्तुतिमोदमदस्वप्नगतिषु; व्यत्ययेन परस्मैपदम् । हे हर्यश्व हरिततुरङ्ग ते त्वदर्थं यं सोमं अद्रिः ग्रावा सुषाव अभिषुतवान् । किं स्वयमेव? नेत्याह - नेतुः अभिषोतुः ऋत्विजः । साधुकारिणि तृन् । तस्य बाहुभ्यां सह अद्रिस्सुषाव । यद्वा - सोतुर्बाहुभ्यां सुयतः सुष्ठु यन्त्रितः, अत एव नार्वा नारणशीलः स्वकार्यकरणे सुप्रतिष्ठितः । यद्वा - अतः न अर्वा न पापः, कार्यविरोधित्वमेव पापम् । अर्तेः &lsquo;अन्येभ्योपि दृश्यते&rsquo; इति वनिप् । ततस्तुष्टस्त्वमस्मभ्यं अभिमतं देहीति ॥</p>
<h3 id="मनतर-224">मन्त्रः</h3>
<p>रे॒वती᳚र्नस्सध॒माद॒ इन्द्रे॑ सन्तु तु॒विवा॑जाः ।<br>
ख्षु॒मन्तो॒ याभि॒र्मदे॑म ।</p>
<h4 id="टक-226">टीका</h4>
<p>10अथ चतुर्थस्य याज्या, &lsquo;कदा चन&rsquo; इति सूत्रकारवचनात् सैव पञ्चमस्य च &lsquo;इन्द्राय शाक्वरार्य&rsquo; इत्यस्य पुरोनुवाक्या, पञ्चमस्य याज्या - रेवतीर्न इति गायत्री ॥ इयमेव षष्ठस्य च &lsquo;इन्द्राय रैवताय&rsquo; इत्यस्य पुरोनुवाक्या । व्याख्याता चेयं &lsquo;अन्वह मासाः&rsquo; इत्यत्र । रेवत्यो धनवत्यः सधमादः सहमाद्यन्त्यः । तुविवाजाः बह्वन्नाः समृद्धान्ना वा अस्माकं सन्तु अस्मदीया वा इन्द्रे सन्तु ईदृशयस्सन्तु आपो गावो वा । याभिर्वयं क्षुमन्तः कीर्तिमन्तः मदेम माद्येमेति ॥</p>
<ul>
<li>योलं श्रियै सन् सदृङ्समानैस्स्यात्तस्मा एतमैन्द्रमेकादश्शकपालं णर्वपेत्&rsquo; इत्यस्य पुरोनुवाक्या - रेवतीर्न इति गायत्री ॥ रेवती पुरोनुवाक्या&rsquo; इति ब्राह्मणम् । रेवत्यः धनवत्यः सर्वधनसाधनभूताः । पूर्ववत्पूर्वसवार्णदीर्घत्वम् । नोस्माकं सधमादः अस्माभिस्सह माद्यन्तः । मद तृप्तियोगे, चुरादिः ततो ण्यन्तात्क्विप्, &lsquo;सधमादस्थयोः&rsquo; इति सहस्य सधादेशः । आपश्चोच्यन्ते । तुविवाजाः बह्वन्नं चरुपुरोडाशादिबह्वन्नसम्पादिन्यः अस्माकं इन्द्रे इन्द्रनिमित्तं सन्तु याभीर्विषयं क्षुमन्तः इन्द्रमेन स्तुवन्तो मदेम माद्येम । व्यत्ययेन शप् । क्षौतेः क्विपि छान्दसस्तुगभावः, &lsquo;ह्रस्वनुङ्भ्याम्मतुप्&rsquo; इति मतुप उदात्तत्वम् ॥</li>
</ul>
<h3 id="मनतर-225">मन्त्रः</h3>
<p>उद॑ग्ने॒ शुच॑य॒स्तव॒ ..</p>
<h4 id="टक-227">टीका</h4>
<p>11&rsquo;यश्चक्षुष्कामस्स्यात्तस्मा एतामिष्टिं निर्वपेदग्नये भ्राजस्वते पुरोडाशमष्टाकपालं सौर्यं चरुमग्नये भ्राजस्वते पुरोडाशमष्टाकपालम्&rsquo; इत्यत्र &lsquo;अग्नये भ्राजस्वते&rsquo; इत्यस्य पुरोनुवाक्या - उदग्ने शुचयस्तवेति गायत्री ॥ व्याख्यातेयं &lsquo;त्वमग्ने रुद्र&rsquo; इत्यत्र । तस्य इह प्रतीकग्रहणम् । हे अग्ने ते तव शुक्राः निर्मलाः शुचयः रश्मयः भ्राजन्तः राजन्तः उदीरते उद्गच्छन्ति तव । किं च - तवार्चयः तेजांसि ज्योतींषि ग्रहनक्षत्राणि भवन्ति । यद्वा - तवार्चयितारः ज्योतींषि भवन्तीति ॥</p>
<ul>
<li>
<p>&lsquo;अग्नये ज्योतिष्मते पुरोडाशमष्टाकपालं निर्वपेद्यस्याग्निरुद्धृतोहुतेग्निहोत्र उद्वायेत्&rsquo; इत्यस्य पुरोनुवाक्या - उदग्न इति गायत्री ॥ व्याख्याता चेयं &lsquo;त्वमग्ने रुद्रः&rsquo; इत्यत्र । इह तु प्रतीकमस्या गृह्यते । हे अग्ने तव शुक्रास्तेजोविशेषाः शुचयश्शुद्धाः भ्राजन्तः दीप्यमानाः उदीरते उद्गच्छन्ति । किञ्च - तवैव स्वभूतानि ज्योतींष्य्ष्दित्यादीनि अर्चयोर्चींषि च । यद्वा - तव अर्चयोर्चयितारो यजमानाः ज्योतींषि ज्योतीरूपा भवन्ति स त्वमेवं महानुभावः उद्वापदोषमुपशमयेति ॥</p>
</li>
<li>
<p>[उद॑ग्ने॒ शुच॑य॒स्तव॑ शु॒क्रा भ्राज॑न्त ईरते ।<br>
तव॒ ज्योतीꣳ॑ष्य॒र्चयः॑ ॥ ]</p>
</li>
<li>
<p>[तत्रैव याज्या - उदग्ने इति गायत्री ॥ हे अग्ने तव शुक्रास्तेजोविशेषाः शुचयश्शुद्धाः भ्राजन्तो दीप्यमानाः । व्यत्ययेन परस्मैपदम् । उदीरते उद्गच्छन्ति । ईर गतौ आदादिकः अनुदात्तेत् &lsquo;आत्मनेपदेष्वनतः&rsquo; इत्यदादेशः । किञ्च – तवैव स्वभूतानि सर्वाणि तानि ज्योतींषि अर्चयः अर्चिषश्च त्वदीया एव । यद्वा - तवार्चयः अर्चयितारः यागादिभिराराधयितारः ज्योतींषि भवन्ति ज्योतीरूपास्सम्पद्यन्ते । अर्चेर्ण्यन्तात् &lsquo;अच इः&rsquo; इतीप्रत्ययः । यत एवं महाप्रभावस्त्वं तस्मादस्मदभिमतं शीघ्रं सम्पादयेति भावः ॥ ]</p>
</li>
</ul>
<h3 id="मनतर-226">मन्त्रः</h3>
<p>वि ज्योति॒षा ..</p>
<h4 id="टक-228">टीका</h4>
<p>12तत्रैव याज्या - वि ज्योतिषेति त्रिष्टुप् ॥ इयमपि &lsquo;कृणुष्व पाजः&rsquo; इत्यत्र व्याख्याता । प्रतीकग्रहणमत्रास्या गृह्यते । अयमग्निः बृहता ज्योतिषा विभाति विविधं भाति, विश्वानि च महित्वा माहात्म्यानि आविष्कृणुते आविष्करोति । अदेवीः अदेवन शीलाश्च दुरेवाः दुःखेन गन्तव्या मायाः प्रसहते प्रकर्षेणाभिभवतु । किं च – शृङ्गे गोशृङ्गस्थानीये ज्वाले शिशीते निशितीकरोति । किमर्थं? रक्षसो विनाशार्थमिति ॥</p>
<ul>
<li>
<p>तत्रैव याज्या - वि ज्योतिषेति त्रिष्टुप् ॥ इयमपि &lsquo;कृणुष्वपाजः&rsquo; इत्यत्र व्याख्याता । इह तु प्रतीकं गृह्यते । अयमग्निर्बृहता ज्योतिषा विभाति विशेषेण भायात् अनेन हविषा ।   किञ्च - विश्वानि महित्वा माहात्म्यानि आविष्कृणुते आविष्कुर्वीत । किञ्च - अदेवीः अदेवनशीला आसुरीर्मायाः दुरेवाः दुष्प्रधर्षाः प्रसहते अभिभवेत् । किञ्च - शृङ्गे शृङ्गस्थानीये आत्मीये प्रधाने ज्वाले शत्रूणां वा हिंसके शिशीते तीक्ष्णीकुर्यात् । किमर्थम्? रक्षसे विनिक्षे रक्षसो विनाशार्थं ज्वालाभ्यां निक्षणं चुम्बनं शोधनं वा विनाशोवेति स एव महानुभावोग्निरनुगमनदोषमुपशमय्यात्मनः परापतितं ज्योतिरवरुन्ध इति ॥</p>
</li>
<li>
<p>[(मन्त्रः)  वि ज्योति॑षा बृह॒ता भा᳚त्य॒ग्निरा॒विर्विश्वा॑नि कृणुते महि॒त्वा । <br>
प्रादे॑वीर्मा॒यास्स॑हते दु॒रेवा॒श्शिशी॑ते॒ शृङ्गे॒ रख्ष॑से वि॒निख्षे᳚ ॥</p>
</li>
<li>
<p>(टीका) अथ याज्या - वीति ॥ अयमग्निर्बृहता ज्योतिषा महता तेजसा इत्थंभूतस्सन् विभाति विशेषेणाभाति महाननेनास्मदीयेन हविषा । &lsquo;बृहन्महतोरुपसङ्ख्यानम्&rsquo; इति तृतीयाया उदात्तत्वम् । किन्च - विश्वानि महित्वा माहात्म्यानि । &lsquo;शेश्छन्दसि&rsquo; इति लोपः । आविष्कृणुते आविष्कुर्वीत । किन्च - अदेवीः अदेवनशीलाः आसुरीर्मायाः प्रसहते अभिभवेत् । दुरेवाः दुःखेनैतव्याः दुष्प्रधर्षा इति यावत् । एतेर्वः, कृदुत्तरपदप्रकृतिस्वरत्वम् ।<br>
किञ्च - शृङ्गे शृङ्गस्थानीये प्रधाने आत्मीये ज्वाले शिशीते तीक्ष्णीकुरुते । श्यतेर्व्यत्ययेन आत्मनेपदम्, पूर्ववच्छपश्श्लुः, इत्वं चाभ्यासस्य, &lsquo;तास्यनुदात्तेत्&rsquo; इति लसार्वधातुकानुदात्तत्वे &lsquo;अनुदात्ते च&rsquo; इत्याद्युदात्तत्वम् । किमर्थं शिशीत इत्याह – रक्षसे विनिक्षे रक्षोविनाशार्थम् । पूर्ववत्कर्मणस्सम्प्रदानत्वम् । विनिक्षे - णिक्षि चुम्बने &lsquo;कृत्यार्थे तवैकेन्&rsquo; इति केन्प्रत्ययः, कृदुत्तरपदप्रकृतिस्वरत्वम् । ज्वालाभ्यां रक्षसश्चुम्बनं दाह एव, रक्षसो दाहार्थं शृङ्गे तीक्ष्णीकरोत्विति । यद्वा - णिजेश्शोधनकर्मणः &lsquo;तुमर्थे सेसेनसे&rsquo; इति क्सेप्रत्ययः, &lsquo;परादिश्छन्दसि बहुलम्&rsquo; इत्युत्तरपदाद्युदात्तत्वम् । सनि वा व्यत्ययेन गुणाभावः । विनाशे बन्धनं विनाशनमेव ॥ ]</p>
</li>
</ul>
<h3 id="मनतर-227">मन्त्रः</h3>
<p>उदु॒ त्यञ्जा॒तवे॑दसꣳ</p>
<h4 id="टक-229">टीका</h4>
<p>13अथ सौम्यस्य चरोः पुरोनुवाक्या - उदु त्यमिति गायत्री ॥ व्याख्याता चेयं ग्रहप्रश्ने । प्रतीकग्रहणमिदम् । देवं सूर्यं जातवेदसं जातानां वेदितारं देवं केतवो रश्मयः उद्वहन्ति विस्वस्य लोकस्य दृशे दर्शनार्थमिति ॥</p>
<ul>
<li>
<p>5उदु त्यमित्यादि ॥ चतुर्धाकरणकाले सौर्यात्त्रीन्पिण्डानुद्धृत्य &lsquo;उदु त्यम्&rsquo; इत्यादिभिर्मन्त्रैः यजमानाय प्रयछति । स च प्राश्नातीति गम्यते । मन्त्रस्य सौर्यत्वात् सौर्यादेवोद्धृत्य प्रयच्छतीति ।</p>
</li>
<li>
<p>उदु॒ त्यञ्जा॒तवे॑दसन्दे॒वँव्व॑हन्ति के॒तवः॑ ।<br>
दृ॒शे विश्वा॑य॒ सूर्य᳚म् ॥</p>
</li>
<li>
<p>1अथ दाक्षिणं काण्डं सौम्यमेव । तत्र शौरीभ्यामृग्भ्यां गार्हपत्ये जुहोति - उदुत्यमिति प्रथमा गायत्री, द्वितीया त्रिष्टुप् ॥  तत्र प्रथमा - &lsquo;उदायुषा&rsquo; इत्यत्र व्याख्याता । त्यं तं इमं देवं जातवेदसं जातप्रज्ञं जातानां वेदितारं केतवो रश्मय उद्वहन्ति ऊर्ध्वं वहन्ति दृशे द्रष्टुं विश्वाय विश्वार्थं, विश्वो लोको यथैनं पश्येदिति । &lsquo;सुवर्गाय वा एतानि लोकाय हुयन्ते यद्दाक्षिणानि&rsquo; इत्यादि ब्राह्मणम् ॥</p>
</li>
<li>
<p>अथ सौम्यस्य चरोः पुरोनुवाक्या - उदु त्यमिति गायत्री ॥ व्याख्याता चेयं ग्रहप्रश्ने । प्रतीकग्रहणमिदम् । देवं सूर्यं जातवेदसं जातानां वेदितारं देवं केतवो रश्मयः उद्वहन्ति विस्वस्य लोकस्य दृशे दर्शनार्थमिति ॥</p>
</li>
</ul>
<h3 id="मनतर-228">मन्त्रः</h3>
<p>स॒प्त त्वा॑ ह॒रितो॒ रथे॒ वह॑न्ति देव सूर्य ।<br>
शो॒चिष्के॑शँव्विचख्षण ।</p>
<h4 id="टक-230">टीका</h4>
<p>14तत्रैव पुरोनुवाक्या विकल्पयते - सप्त त्वेति गायत्री ॥ हे देव सूर्य त्वां सप्त सर्पणशीलाः हरितः रसभरणा रश्मयः रथे रंहसो रमन्तेऽस्मिन्नाप इति वा रथे मण्डले वहन्ति शोचिष्केशं दीप्तरश्मिं केशस्थानीया रश्मयः केशाः । हे विचक्षण प्रकाशक । चष्टिर्दर्शनकर्मा । विविधं चष्टे पश्यतीति विचचक्षणः । &lsquo;अनुदात्तेतश्च हलादेः&rsquo; इति युच् । स त्वमस्मभ्यं चक्षुर्देहीति ॥</p>
<h3 id="सयकतमनतर-51">संयुक्तमन्त्रः</h3>
<p>चि॒त्रन्दे॒वाना॒मुद॑गा॒दनी॑क॒ञ्चख्षु॑र्मि॒त्रस्य॒ वरु॑णस्या॒ग्नेः ।<br>
आऽप्रा॒ द्यावा॑पृथि॒वी अ॒न्तरि॑ख्ष॒ꣳ॒ सूर्य॑ आ॒त्मा जग॑तस्त॒स्थुषः॑ [47] च॒ ।</p>
<h3 id="मनतर-229">मन्त्रः</h3>
<p>चि॒त्रन्दे॒वाना॒मुद॑गा॒दनी॑क॒ञ्चख्षु॑र्मि॒त्रस्य॒ वरु॑णस्या॒ग्नेः ।<br>
आऽप्रा॒ द्यावा॑पृथि॒वी अ॒न्तरि॑ख्ष॒ꣳ॒ सूर्य॑ आ॒त्मा जग॑तस्त॒स्थुष॑श्च ।</p>
<h4 id="टक-231">टीका</h4>
<p>तत्रैव याज्या - चित्रमिति त्रिष्टुप् ॥ चित्रं चायनीयं सर्वलोकपूजितं देवानां रश्मीनामिन्द्रादीनां वा ऋत्विजां अनीकं मुखस्थानीयं समूहस्थानीयं वा उदगादुद्गच्छति सर्वात्मकसमष्टिरूपत्वात् । किं च – चक्षुस्थानीयं ख्यातिकरं वा मित्रादीनां । अयं देवो द्यावापृथिवी द्यावापृथिव्यौ अन्तरिक्षं च आप्राः आ (प्रागाः) पूरयति तेजसा । प्रा पूरणे, पूरुषव्यत्ययः । जगतः जङ्गमस्य सर्वस्य तस्थुषः स्थावरस्य सर्वस्यात्मा सूर्यः एकः प्रेरको वा सर्वस्य तस्मादात्मा ; सर्वोपकारकत्वात् । यद्वा - &lsquo;स यश्चायं पूरुषे । यश्चासावादित्ये । स एकः&rsquo; इति दर्शनात् आत्मा सर्वस्य । अत्राचार्येण &lsquo;समानी याज्यानुवाक्ये भवतः&rsquo; इत्येतदनुसारेण &lsquo;उदग्ने शुचयस्तव&rsquo; &lsquo;विज्योतिषा&rsquo; &lsquo;उदु त्यं जातवेदसम्&rsquo; &lsquo;चित्रं देवानाम्&rsquo; इति हविषां याज्यानुवाक्याः &lsquo;उदुत्यं जातवेदसम्&rsquo; &lsquo;सप्त त्वा हरितो रथे&rsquo; &lsquo;चित्रं देवानाम्&rsquo; इति पिण्डान् प्रयच्छति इति ॥</p>
<ul>
<li>अथ द्वितीया - चित्रं चायनीयं देवानामनीकं सङ्घातरूपम्मण्डलम् । यद्वा - देवानां रश्मीनां अनीकं मुखं समुदायस्थानं वा । मित्रादीनां देवानामपि चक्षुस्स्थानं , तेपि हि तेन प्रकाशितं पश्यन्ति । यद्वा - मित्रत्वादिपदप्राप्तिहेतुत्वाच्चक्षुरित्युपचर्यते । उपलक्षणं चैतत्, सर्वदेवतापदलाभहेतुत्वात्; भवति मण्डलोपासनमिति । इर्दृशमण्डलमुदगात् उदेति । छान्दसो लुङ्, &lsquo;गातिस्था&rsquo; इति सिचो लुक् । यदा ईदृशम्मण्डलमुदेति तदा तन्मण्डलान्तर्गतो भगवान् सूर्यः जगतो जङ्गमस्य तस्थुषः स्थावरस्य च विश्वस्यात्मा द्यावापृथिवी द्यावापृथिव्यौ अन्तरिक्षं च रश्मिभिराप्राः आपूरयति । प्रा पूरणे पुरुषव्यत्ययः, अदादित्वाच्छपो लुक् । द्यौश्च पृथिवी च द्यावापृथिव्यौ । &lsquo;दिवो द्यावा&rsquo; इति द्यावादेशः, &lsquo;वा छन्दसि&rsquo; इति पूर्वसवर्णदीर्घः&rsquo;, &lsquo;देवताद्वन्द्वे च&rsquo; इति पूर्वोत्तरयोर्युगपत्प्रकृतिस्वरत्वम्, पृथिवीशब्दो ङीषन्तोन्तोदात्तः । ईदृशो भगवाननेन होमेनास्माकमभिमतं साधयत्विति ॥</li>
</ul>
<h3 id="मनतर-230">मन्त्रः</h3>
<p>विश्वे॑ दे॒वा ऋ॑ता॒वृध॑ ऋ॒तुभि॑र्‌हवन॒श्रुतः॑ ।<br>
जु॒षन्ताँ॒य्युज्य॒म्पयः॑ ।</p>
<h4 id="टक-232">टीका</h4>
<p>16अथ &lsquo;वैश्वदेवीं सांग्रहणीं निर्वपेद्ग्रामकामः&rsquo; इत्यस्य पुरोनुवाक्या - विश्वे देवा ऋतावृध इति गायत्री ॥ विश्वेदेवाः ऋतावृधः ऋतस्य यज्ञस्य सत्यस्य वा वर्धयितारः । ण्यन्तात्क्विप्, &lsquo;बहुलमन्यत्रापि&rsquo; इति णिलुक्, &lsquo;अन्येषामपि दृश्यते&rsquo; इति पूर्वपदस्य दीर्घत्वम् । हवनश्रुतः आह्वानस्य श्रोतारः आह्वानप्रयोजनस्य कर्तार इति । ह्वयतेर्लेटि &lsquo;बहुलं छन्दसि&rsquo; इति संप्रसारणम् । ते ऋतुभिः कालावयवैः पर्वादिभिस्सह जुषन्तां सेवन्तां युज्यं योग्यं पयः पयसि चरुं अत एव वचनादिति ॥</p>
<h3 id="मनतर-231">मन्त्रः</h3>
<p>विश्वे॑ देवाश्शृणु॒तेमꣳ हव॑म्मे॒ ये अ॒न्तरि॑ख्षे॒ य उप॒ द्यवि॒ ष्ठ ।<br>
ये अ॑ग्निजि॒ह्वा उ॒त वा॒ यज॑त्रा आ॒सद्या॒स्मिन्ब॒र्‌हिषि॑ मादयध्वम् ॥ [48]</p>
<h4 id="टक-233">टीका</h4>
<p>17 तत्रैव याज्या - विश्वे देवाः शृणुतेति त्रिष्टुप् ॥ हे विश्वेदेवाः मे मम इमं हवमाह्वानं शृणूत । ये यूयमन्तरिक्षे स्थ, ये च उप समीपे पृथिव्यां स्थ, ये च दिवि द्युलोके स्थ, ये चाग्निजिह्वाः ये चाग्नेः जिह्वायां स्थिताः हविर्भाजः । तात्स्थ्यात्ताछब्द्यम् । यद्वा - अग्निर्जिह्वास्थानीयो येषाम् । छान्दसमन्तोदात्तत्वम् । उतवा अपिवा ये यजत्राः यजनीयाः पूजामात्रभाजः । ते सर्वेपि यूयं अस्मिन् बर्हिषि यज्ञे आसाद्य आसित्वा मादयध्वं तृप्यत । मद् तृप्तियोगे, चौरादिकः, अनुदात्तेत्, तृप्ताश्चास्माकं ग्रामं साधयतेति ॥</p>
<p>इति श्रीभट्टभास्करमिश्रविरचिते यजुर्वेदभाष्ये ज्ञानयज्ञाख्ये द्वितीये काण्डे चतुर्थे प्रश्ने चतुर्दशोनुवाकस्समाप्तः ॥
समाप्तश्च प्रपाठकः ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/2/4/">प्रपाठकः 4 </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: प्रपाठकः 4</li>
        
        <li>unicode_script: devanagari</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/saMskAra/issues/new" >
      प्रतिस्पन्दः
    </a>
    <div class="btn small border">
      Built on 2020 Aug 30 11:18:17 UTC. (<a href="http://google.com/search?q=11%3a18%3a17%20UTC to IST">IST</a>)</div>
    </div>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
