<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कारे विश्वासटिप्पणयः  | प्रपाठकः ३</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.72.0" />
    
    
      <META NAME="ROBOTS" CONTENT="INDEX, FOLLOW">
    

    <link href="/saMskAra/sangrahaH/taittirIyA/saMhitA/bhaTTa-bhAskara-bhAShyam/7/3/" rel="alternate" type="application/rss+xml" title="संस्कारे विश्वासटिप्पणयः" />
    <link href="/saMskAra/sangrahaH/taittirIyA/saMhitA/bhaTTa-bhAskara-bhAShyam/7/3/" rel="feed" type="application/rss+xml" title="संस्कारे विश्वासटिप्पणयः" />

    <meta property="og:title" content="प्रपाठकः ३" />
<meta property="og:description" content="अनुवाकः १ द्वादशरात्रस्य दशरात्रे दशमाहविधिः संयुक्तमन्त्रः प्र॒जवँ॒व्वा ए॒तेन॑ यन्ति॒ यद्द॑श॒ममह॑ᳶ पापाव॒हीयँ॒व्वा ए॒तेन॑ भवन्ति॒ यद्द॑श॒ममह॒र्यो वै प्र॒जवँ॑य्य॒तामप॑थेन प्रति॒पद्य॑ते॒ यस्स्था॒णुꣳ हन्ति॒ यो भ्रेष॒न्न्येति॒ स ही॑यते॒ स
मन्त्रः प्र॒जवँ॒व्वा ए॒तेन॑ यन्ति॒ , यद्द॑श॒ममहः॑ ।
टीका 1अथ द्वादशाहीनस्य दशरात्रस्य दशममहः अधिकृत्योच्यते - प्रजवं वा इत्यादि ॥ प्रायणीयोदयनीयौ विना दशाहत्वम् । तत्र दशममहः अविवाक्यं, एतेन प्रजवं प्रकृष्टवेगं यन्ति प्रवर्तन्ते । क्रियाविशेषणम् । &lsquo;परादिश्छन्दसि&rsquo; इत्युतरपदाद्युदात्तत्वम् ।
मन्त्रः पापाव॒हीयँ॒व्वा ए॒तेन॑ भवन्ति॒ , यद्द॑श॒ममहः॑ ।
यो वै प्र॒जवँ॑य्य॒तामप॑थेन प्रति॒पद्य॑ते॒ ," />
<meta property="og:type" content="article" />
<meta property="og:url" content="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/3/" />

<meta itemprop="name" content="प्रपाठकः ३">
<meta itemprop="description" content="अनुवाकः १ द्वादशरात्रस्य दशरात्रे दशमाहविधिः संयुक्तमन्त्रः प्र॒जवँ॒व्वा ए॒तेन॑ यन्ति॒ यद्द॑श॒ममह॑ᳶ पापाव॒हीयँ॒व्वा ए॒तेन॑ भवन्ति॒ यद्द॑श॒ममह॒र्यो वै प्र॒जवँ॑य्य॒तामप॑थेन प्रति॒पद्य॑ते॒ यस्स्था॒णुꣳ हन्ति॒ यो भ्रेष॒न्न्येति॒ स ही॑यते॒ स
मन्त्रः प्र॒जवँ॒व्वा ए॒तेन॑ यन्ति॒ , यद्द॑श॒ममहः॑ ।
टीका 1अथ द्वादशाहीनस्य दशरात्रस्य दशममहः अधिकृत्योच्यते - प्रजवं वा इत्यादि ॥ प्रायणीयोदयनीयौ विना दशाहत्वम् । तत्र दशममहः अविवाक्यं, एतेन प्रजवं प्रकृष्टवेगं यन्ति प्रवर्तन्ते । क्रियाविशेषणम् । &lsquo;परादिश्छन्दसि&rsquo; इत्युतरपदाद्युदात्तत्वम् ।
मन्त्रः पापाव॒हीयँ॒व्वा ए॒तेन॑ भवन्ति॒ , यद्द॑श॒ममहः॑ ।
यो वै प्र॒जवँ॑य्य॒तामप॑थेन प्रति॒पद्य॑ते॒ ,">

<meta itemprop="wordCount" content="7494">



<meta itemprop="keywords" content="" /><meta name="twitter:card" content="summary"/>
<meta name="twitter:title" content="प्रपाठकः ३"/>
<meta name="twitter:description" content="अनुवाकः १ द्वादशरात्रस्य दशरात्रे दशमाहविधिः संयुक्तमन्त्रः प्र॒जवँ॒व्वा ए॒तेन॑ यन्ति॒ यद्द॑श॒ममह॑ᳶ पापाव॒हीयँ॒व्वा ए॒तेन॑ भवन्ति॒ यद्द॑श॒ममह॒र्यो वै प्र॒जवँ॑य्य॒तामप॑थेन प्रति॒पद्य॑ते॒ यस्स्था॒णुꣳ हन्ति॒ यो भ्रेष॒न्न्येति॒ स ही॑यते॒ स
मन्त्रः प्र॒जवँ॒व्वा ए॒तेन॑ यन्ति॒ , यद्द॑श॒ममहः॑ ।
टीका 1अथ द्वादशाहीनस्य दशरात्रस्य दशममहः अधिकृत्योच्यते - प्रजवं वा इत्यादि ॥ प्रायणीयोदयनीयौ विना दशाहत्वम् । तत्र दशममहः अविवाक्यं, एतेन प्रजवं प्रकृष्टवेगं यन्ति प्रवर्तन्ते । क्रियाविशेषणम् । &lsquo;परादिश्छन्दसि&rsquo; इत्युतरपदाद्युदात्तत्वम् ।
मन्त्रः पापाव॒हीयँ॒व्वा ए॒तेन॑ भवन्ति॒ , यद्द॑श॒ममहः॑ ।
यो वै प्र॒जवँ॑य्य॒तामप॑थेन प्रति॒पद्य॑ते॒ ,"/>

      
    

    <script src="/saMskAra/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/saMskAra\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/saMskAra\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vvasuki\/saMskAra\/edit\/master\/content\/\u0022,\u0022mainSections\u0022:[\u0022mantrah\u0022],\u0022mainsections\u0022:[\u0022mantrah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022contents\u0022:[{\u0022url\u0022:\u0022recdir:\/\/mantraH\/\u0022}],\u0022title\u0022:\u0022मन्त्राः\u0022},{\u0022contents\u0022:[{\u0022url\u0022:\u0022recdir:\/\/kalpaH\/\u0022}],\u0022title\u0022:\u0022कल्पः\u0022},{\u0022contents\u0022:[{\u0022url\u0022:\u0022recdir:\/\/sangrahaH\/\u0022}],\u0022title\u0022:\u0022सङ्ग्रहः\u0022},{\u0022contents\u0022:[{\u0022url\u0022:\u0022recdir:\/\/bloodlines\/\u0022}],\u0022title\u0022:\u0022वंशाः\u0022},{\u0022contents\u0022:[{\u0022url\u0022:\u0022recdir:\/\/nyAya-vaisheShike\/\u0022}],\u0022title\u0022:\u0022न्यायशास्त्रम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022}],\u0022title\u0022:\u0022विषयान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022https:\/\/vvasuki.github.io\/\u0022}],\u0022title\u0022:\u0022भागाः\u0022},\u0022top_bar\u0022:[{\u0022title\u0022:\u0022म\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/mantraH\/\u0022},{\u0022title\u0022:\u0022स\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/sAma\/\u0022}]}");
    let autocompletePageUrl = "\/saMskAra\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/saMskAra\/sangrahaH\/taittirIyA\/saMhitA\/bhaTTa-bhAskara-bhAShyam\/7\/3\/".replace(basePath, "/");
    pageVars.pageParams = {};
    pageVars.pageSource = "sangrahaH\/taittirIyA\/saMhitA\/bhaTTa-bhAskara-bhAShyam\/7\/3.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/saMskAra/webpack_dist/main-bundle.js"></script>
    <script src="/saMskAra/webpack_dist/transliteration-bundle.js"></script>
    <script src="/saMskAra/non_webpack_js/disqus.js"></script>
    <script src="/saMskAra/webpack_dist/ui_lib-bundle.js"></script>
    <link rel="stylesheet" href="/saMskAra/css/fonts.css">
    <link rel="stylesheet" href="/saMskAra/css/@fortawesome/fontawesome-free/css/solid.min.css">
    

    <link rel="stylesheet" href="/saMskAra/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/3/" />
    <link rel="alternate" hreflang="sa-Deva" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/3/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/3/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/3/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/3/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/3/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/3/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/3/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/3/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/3/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/3/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/3/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/3/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/3/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/3/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/3/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/3/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/3/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/3/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/3/?transliteration_target=iast" />
    
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/saMskAra/" class="btn col border">
            <i class="fas fa-gopuram ">संस्कारे विश्वासटिप्पणयः <br/> प्रपाठकः ३</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <form action="/saMskAra/search">
            <input id="titleSearchInputBox" placeholder="शीर्षिकान्विष्यताम्" name="s"><i class="btn fas fa-search "></i>
          </form>
          <a href="/saMskAra/custom_site_search/"  class="btn btn-default">Full search</a>
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
        </div>
        <div class="row col  d-flex justify-content-center">
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
        <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="प्रपाठकः ३">प्रपाठकः ३</h1>
    
    <a id="editLink" class="btn btn-primary"  href="https://github.com/vvasuki/saMskAra/edit/master/content/sangrahaH/taittirIyA/saMhitA/bhaTTa-bhAskara-bhAShyam/7/3.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="अनवक-१-दवदशरतरसय-दशरतर-दशमहवध">अनुवाकः १ द्वादशरात्रस्य दशरात्रे दशमाहविधिः</h2>
<h3 id="सयकतमनतर">संयुक्तमन्त्रः</h3>
<p>प्र॒जवँ॒व्वा ए॒तेन॑ यन्ति॒ यद्द॑श॒ममह॑ᳶ पापाव॒हीयँ॒व्वा ए॒तेन॑ भवन्ति॒ यद्द॑श॒ममह॒र्यो वै प्र॒जवँ॑य्य॒तामप॑थेन प्रति॒पद्य॑ते॒ यस्स्था॒णुꣳ हन्ति॒ यो भ्रेष॒न्न्येति॒ स ही॑यते॒ स</p>
<h3 id="मनतर">मन्त्रः</h3>
<p>प्र॒जवँ॒व्वा ए॒तेन॑ यन्ति॒ , यद्द॑श॒ममहः॑ ।</p>
<h4 id="टक">टीका</h4>
<p>1अथ द्वादशाहीनस्य दशरात्रस्य दशममहः अधिकृत्योच्यते - प्रजवं वा इत्यादि ॥ प्रायणीयोदयनीयौ विना दशाहत्वम् । तत्र दशममहः अविवाक्यं, एतेन प्रजवं प्रकृष्टवेगं यन्ति प्रवर्तन्ते । क्रियाविशेषणम् । &lsquo;परादिश्छन्दसि&rsquo; इत्युतरपदाद्युदात्तत्वम् ।</p>
<h3 id="मनतर-1">मन्त्रः</h3>
<p>पापाव॒हीयँ॒व्वा ए॒तेन॑ भवन्ति॒ , यद्द॑श॒ममहः॑ ।<br>
यो वै प्र॒जवँ॑य्य॒तामप॑थेन प्रति॒पद्य॑ते॒ ,<br>
यस्स्था॒णुꣳ हन्ति॒ ,
यो भ्रेष॒न्न्येति॒ स ही॑यते ।</p>
<h4 id="टक-1">टीका</h4>
<p>शैघ्र्यै हेतुमाह - पापावहीयं वेत्यादि ॥ पापस्यावहतिः पापावहीयम् । भावे छान्दसः क्यप्, कृदुत्तरपदप्रकृतिस्वरत्वम् । दशमेन हि अह्ना पापस्य समस्तस्य विनाशं प्राप्नुवन्ति सद्य एव सर्वं पापं नश्यति तत्किमिति विलम्ब्यते इति । प्राप्तिकर्मा भवतिः । कर्मणि वा क्यप्प्रत्ययः, क्रियाविशेषणं, पापमवहीनं यथा भवति तथा भवन्ति भूतिमन्तस्सपद्यन्ते ॥</p>
<h3 id="सयकतमनतर-1">संयुक्तमन्त्रः</h3>
<p>यो वै द॑श॒मेऽह॑न्नविवा॒क्य उ॑पह॒न्यते॒ स ही॑यते॒ तस्मै॒ य उप॑हताय॒ व्याह॒ तमे॒वान्वा॒रभ्य॒ सम॑श्ञु॒तेऽथ॒ यो व्याह॒ सः [1]<br>
ही॒य॒ते॒ तस्मा᳚द्दश॒मेऽह॑न्नविवा॒क्य उप॑हताय॒ न व्युच्य॒म्</p>
<h3 id="मनतर-2">मन्त्रः</h3>
<p>यो वै द॑श॒मेऽह॑न्नविवा॒क्य उ॑पह॒न्यते॒ , स ही॑यते ।<br>
तस्मै॒ य उप॑हताय॒ व्याह॒ तमे॒वान्वा॒रभ्य॒ सम॑श्नुते ।</p>
<h4 id="टक-2">टीका</h4>
<p>2यो वा इत्यादि ॥ लोके हि प्रजवं शीघ्रं गच्छतां मध्ये योपथेन अमार्गेण प्रतिपद्यते सार्धं हित्वा गच्छति, यो वा स्थाणुं हन्ति गच्छति, न्येति रोधादिकं नित्य इत्यस्य भूयो विरोधिः ? । भ्रेषं कण्टकादिना गत्यसामर्थ्यं न्येति गच्छति स हीयते तस्मात्सार्धात् भ्रष्टो भवति । तस्मात् स यो वा एतादृशे दशमेऽहनि अविवाक्ये विवाक्यरहिते उपहन्यते स्मृतिविनाशादिना दुष्यति स हीयते एव । किंच - तस्मै उपहताय योन्यो व्याह विरुद्धमाह तस्य स्खलितं व्याकरोति तं स्खलितस्य व्याकर्तारमन्वारभ्य अवलम्ब्य समश्नुते व्याप्नोति कर्मसिद्धिं न तु हीयते उपहतस्खलितत्रेषव्यपगमात् ।</p>
<h3 id="मनतर-3">मन्त्रः</h3>
<p>अथ॒ यो व्याह॒ स ही॑यते [1]।<br>
तस्मा᳚द् दश॒मेऽह॑न्नविवा॒क्य उप॑हताय॒ न व्युच्यम्᳚ ।</p>
<h4 id="टक-3">टीका</h4>
<p>अथ योप्रा प्तकारी अविवाक्येनाह्ना व्याह स एव हीयते । तस्माद्दशमेऽह्नि अविवाक्ये द्रुतगतित्वेन अविवचनार्हे उपहताय न व्युच्यम् । छान्दसः क्यप्, न विवक्तव्यमस्मिन् इत्यविवाक्यं, अधिकरणे ण्यत्, &lsquo;ययतोश्चातदर्थे&rsquo; इत्युत्तरपदान्तोदात्तत्वम् । यद्वा - विवक्तव्यं विवाक्यं तदस्मिन्नास्तीति अविवाक्यम्, बहुव्रीहौ &lsquo;नञ्सुभ्याम्&rsquo; इत्युत्तरपदान्तोदात्तत्वम् ॥</p>
<h3 id="सयकतमनतर-2">संयुक्तमन्त्रः</h3>
<p>अथो॒ खल्वा॑हुर्य॒ज्ञस्य॒ वै समृ॑द्धेन दे॒वास्सु॑व॒र्गँल्लो॒कमा॑यन्‌य॒ज्ञस्य॒ व्यृ॑द्धे॒नासु॑रा॒न्परा॑भावय॒न्निति॒ यत्खलु॒ वै य॒ज्ञस्य॒ समृ॑द्ध॒न्तद्यज॑मानस्य॒ यद्व्यृ॑द्ध॒न्तद्भ्रातृ॑व्यस्य॒ स यो वै द॑श॒मेऽह॑न्नविवा॒क्य उ॑पह॒न्यते॒ स ए॒वाति॑ रेचयति॒ ते ये बाह्या॑ दृशी॒कवः॑ [2]<br>
स्युस्ते वि ब्रू॑यु॒र्यदि॒ तत्र॒ न वि॒न्देयु॑रन्तस्सद॒साद्व्युच्यँ॒य्यदि॒ तत्र॒ न वि॒न्देयु॑र्गृ॒हप॑तिना॒ व्युच्य॒न्तद्व्युच्य॑मे॒व</p>
<h3 id="मनतर-4">मन्त्रः</h3>
<p>अथो॒ खल्वा॑हुर्
य॒ज्ञस्य॒ वै समृ॑द्धेन दे॒वास् सु॑व॒र्गँल् लो॒कमा॑यन्‌ ,
य॒ज्ञस्य॒ व्यृ॑द्धे॒नासु॑रा॒न् परा॑भावय॒न्निति॑ ।<br>
यत्खलु॒ वै य॒ज्ञस्य॒ समृ॑द्ध॒न् , तद्यज॑मानस्य॒ यद्व्यृ॑द्ध॒न् तद्भ्रातृ॑व्यस्य ।<br>
स यो वै द॑श॒मे ऽह॑न्नविवा॒क्य उ॑पह॒न्यते᳚ ।
स ए॒वाति॑ रेचयति ।</p>
<h4 id="टक-4">टीका</h4>
<p>3अथो खल्वाहुरित्यादि - अविकलं पुष्कलं यज्ञफलं यजमानस्य । विकलं यज्ञफलमस्य शत्रोरित्यर्थः । एवं स्थिते स एष दशमेऽहनि अविवाक्ये उपहन्यते । सोतिरेचयत्येव यज्ञं यज्ञांशं किंचिच्छेषयति तस्याकृतत्वात् तस्याविकलत्वात् यज्ञफलं भ्रातृव्यस्य स्यात्, तत् मा भूदेष दोष इति विवचनं वक्तव्यमेव विकलांशपूरणाय ।</p>
<h3 id="मनतर-5">मन्त्रः</h3>
<p>ते ये बाह्या॑ दृशी॒कव॒ स्युः ।[2]<br>
ते वि ब्रू॑युर् ,
यदि॒ तत्र॒ न वि॒न्देयु॑रन्तस् सद॒साद्व्युच्य᳚म् ।<br>
यदि॒ तत्र॒ न वि॒न्देयु॑र् गृ॒हप॑तिना॒ व्युच्य᳚म् ।
तद्व्युच्य॑मे॒व ।</p>
<h4 id="टक-5">टीका</h4>
<p>तस्मादत्र ये बाह्याः बहिर्भवाः ऋत्विग्भ्योऽन्ये दृशीकवः येऽन्ये प्रेक्षका वर्तन्ते तेऽपि ब्रूयुः यदि तत्र बहिर्वक्तॄन् स्खलितस्य वेदितॄर् न विन्देयुः न लभेरन् । विदिर्लाभे । अन्तस्सदसात् सदसोन्तरधितिष्ठद्भिः विवाच्यं ऋत्वि- ग्भिरेव । सदो यज्ञगृहं तस्यान्तर्मध्यं अन्तस्सदसं, &lsquo;अव्ययीभावे शरत्प्रभृतिभ्यः&rsquo; इत्यच् समासान्तः, ततो ल्यब्लोपे कर्मणि पञ्चमी । यदि तत्रापि स्खलितज्ञातॄन् न विन्देयुः गृहपतिना यतमानेनैव व्युच्यम् । कि बहुना येनकेनापि स्खलितभावविदा विवक्तव्यं नाविवाक्यमिति कथं नाम अविवाक्यमहस्स्यात् विवक्तव्यमस्मिन् नास्तीत्यविवाक्यं यथा विवक्तव्यमत्र न भवति तथाऽवहितैः कर्तव्यमिति सति तु स्खलिते विवक्तव्यमेवेति ॥</p>
<h3 id="सयकतमनतर-3">संयुक्तमन्त्रः</h3>
<p>अथ॒ वा ए॒तथ्स॑र्परा॒ज्ञिया॑ ऋ॒ग्भिस्स्तु॑वन्ती॒यँव्वै सर्प॑तो॒ राज्ञी॒ यद्वा अ॒स्याङ्किञ्चार्च॑न्ति॒ यदा॑नृ॒चुस्तेने॒यꣳ स॑र्परा॒ज्ञी</p>
<h3 id="मनतर-6">मन्त्रः</h3>
<p>अथ॒ वा ए॒तथ्स॑र्परा॒ज्ञिया॑ ऋ॒ग्भिस्स्तु॑वन्ति ।<br>
इ॒यँव् वै सर्प॑तो॒ राज्ञी᳚ ।<br>
यद्वा अ॒स्याङ्किञ्चार्च॑न्ति॒ ,
यदा॑नृ॒चुस् तेने॒यꣳ स॑र्परा॒ज्ञी ।</p>
<h4 id="टक-6">टीका</h4>
<p>4अथवा इत्यादि ॥ अथ वा तस्मिन्नहनि समाप्तिकाले सर्पराज्ञिया ऋग्भिः सा एतं मन्त्रमपश्यदिति सर्पराज्ञियाः पृथिव्याः अष्टाभिः &lsquo;भूमिर्भूम्ना&rsquo; इत्यादिभिः ऋग्भिस्स्तुवन्ति । का पुनः सर्पराज्ञी? कथं पुनः सा सर्पराज्ञी? इत्याह - इयमित्यादि । इयं पृथिवी सर्पतो गतिमततः सर्पस्य राज्ञी स्वामिनी । कथमित्याह - यद्वा इत्यादि ॥ यत्किंचिदर्चन्ति तत् अर्चनीयं तत्सर्वमस्यां निवर्तते । तदिदमेकं कारणम् । यच्चेमां पृथिवीं सर्वेऽप्यानृचुः अर्चयन्ति वाचा पूजयन्ति अतश्चेयं स्वामिनी सर्वस्य अतः सर्पराज्ञीत्युच्यते । &lsquo;अपस्पृधेथाम्&rsquo; इत्यादौ अर्चयतेर्लिटि आनृचुरिति निपात्यते । राजनशीला राज्ञी स्वामिनी &lsquo;कनिन्युवृष&rsquo; इति कनिन्, ऋन्नेभ्यो ङीष् । ततः सर्पाणां राज्ञीति षष्ठीतत्पुरुषे समासान्तोदात्तत्वम् ॥</p>
<h3 id="सयकतमनतर-4">संयुक्तमन्त्रः</h3>
<p>ते यदे॒व किञ्च॑ वा॒चानृ॒चुर्यद॒तोऽध्य॑र्चि॒तारः॑ [3]<br>
तदु॒भय॑मा॒प्त्वाव॒रुध्योत्ति॑ष्ठा॒मेति॒ ताभि॒र्मन॑सा स्तुवते॒</p>
<h3 id="मनतर-7">मन्त्रः</h3>
<p>ते यदे॒व किञ्च॑ वा॒चानृ॒चुर्यद॒तोऽध्य॑र्चि॒तारः॑ । [3]<br>
तदु॒भय॑मा॒प्त्वा ऽव॒रुध्योत्ति॑ष्ठा॒मेति॑ ।<br>
ताभि॒र् मन॑सा स्तुवते ।</p>
<h4 id="टक-7">टीका</h4>
<p>5ते यदेवेत्यादि ॥ यत्किंचित् तस्यः पृथिव्याः संबन्धि वस्तु वाचाऽर्चयन्ति अतः अस्यां पृथिव्यां अधि उपरि अनर्थतो वा अधिशब्दः सर्वधा अनवग्रहः । &lsquo;परादिश्छन्दसि&rsquo; इत्युत्तरपदाद्युदात्तत्वम् । तस्या यद्वस्तु अर्चितारः पूजयन्ति जनाः तदुभयमप्याप्त्वा लब्ध्वा अवरुध्य विधेयीकृत्य च ते वशमुत्तिष्ठाम उच्छ्रिता भूयास्मेत्यनेनाभिप्रायोग सर्पराज्ञिया ऋग्भिस्स्तुवन्ति । तेभ्य इत्यस्योत्तिष्ठामेत्यनेन संबन्धः । ताभिरित्यादि ॥</p>
<h3 id="सयकतमनतर-5">संयुक्तमन्त्रः</h3>
<p>न वा इ॒माम॑श्वर॒थो नाश्व॑तरीर॒थस्स॒द्यᳶ पर्या᳚प्तुमर्‌हति॒ मनो॒ वा इ॒माꣳ स॒द्यᳶ पर्या᳚प्तुमर्‌हति॒ मन॒ᳶ परि॑भवितु॒म्</p>
<h3 id="मनतर-8">मन्त्रः</h3>
<p>न वा इ॒माम॑श्वर॒थो नाश्व॑तरीर॒थस्स॒द्यᳶ पर्या᳚प्तुमर्‌हति ।<br>
मनो॒ वा इ॒माꣳ स॒द्यᳶ पर्या᳚प्तुमर्‌हति॒ , मन॒ᳶ परि॑भवितुम् ।</p>
<h4 id="टक-8">टीका</h4>
<p>6हेतुमाह - न वा इत्यादि ॥ अश्वयुक्तो रथः अश्वतरीयुक्तो वा इमां पृथिवीं सद्य एव पर्याप्तुं सर्वतोऽवाप्तुं नार्हति मन एवार्हति तथाकर्तुं परिभवितुं अतिव्याप्तुं मन एवार्हति तस्मान्मनसा स्तोतव्यमिति । गर्दभेन बडबायामुत्पन्ना अश्वतरी अश्वादपि शीघ्रगामिनी । &lsquo;वत्सोक्षाश्वर्षभेभ्यः&rsquo;&rsquo; इति ष्टरन् ॥</p>
<h3 id="सयकतमनतर-6">संयुक्तमन्त्रः</h3>
<p>अथ॒ ब्रह्म॑ वदन्ति॒ परि॑मिता॒ वा ऋच॒ᳶ परि॑मितानि॒ सामा॑नि॒ परि॑मितानि॒ यजू॒ꣳ॒ष्यथै॒तस्यै॒वान्तो॒ नास्ति॒ यद्ब्रह्म॒ तत्प्र॑तिगृण॒त आ च॑ख्षीत॒ स प्र॑तिग॒रः ॥ [4]</p>
<h3 id="मनतर-9">मन्त्रः</h3>
<p>अथ॒ ब्रह्म॑ वदन्ति ।
परि॑मिता॒ वा ऋच॒ᳶ, परि॑मितानि॒ सामा॑नि॒, परि॑मितानि॒ यजू॒ꣳ॒ष्यथै॒तस्यै॒वान्तो॒ नास्ति॑ ।
यद्ब्रह्म॒ तत्प्र॑तिगृण॒त आ च॑ख्षीत ।
स प्र॑तिग॒रः ॥ [4]</p>
<h4 id="टक-9">टीका</h4>
<p>7अथेत्यादि ॥ अथ स्तोत्रान्ते शस्त्रारम्भे ब्रह्म वदन्ति चतुर्होर्त्रं जपन्ति । &lsquo;ब्रह्म वै चतुर्होतारः&rsquo; इति ब्राह्मणम् । सर्वेऽपि दशहोत्रादयश्चतुर्होतारः; यथोक्तं - &lsquo;दशहोता चतुर्होता । पञ्चहोता षड्डोता सप्तहोता । अथ कस्माच्चतुरहोतार उच्यन्ते&rsquo; इति । परिमिता वा इत्यादि । ऋगादीनि परिमितानि परिच्छिन्नानि &lsquo;गतिरनन्तरः&rsquo; इति गतेः प्रकृतिस्वरत्वम् । ब्रह्मैव अनन्तं अपरिमितं तत्प्रतिगृणते अध्वर्यवे होताऽऽचक्षीत स एव प्रतिगरो भवति न प्रतिगरोन्य इति । प्रतिगृणतेः &lsquo;शतुरनुमः&rsquo; इति विभक्तेरुदात्तत्वम् । प्रतिगरः थाथादिनोत्तरपदान्तोदात्तत्वम् । शंसितुः प्रोत्साहनं प्रतिगरः ॥</p>
<p>इति सप्तमे तृतीये प्रथमोनुवाकः ॥</p>
<h2 id="अनवक-२-दवदशहयजननषध">अनुवाकः २ द्वादशाहयाजननिषेधः</h2>
<h3 id="सयकतमनतर-7">संयुक्तमन्त्रः</h3>
<p>ब्र॒ह्म॒वा॒दिनो॑ वदन्ति॒ किन्द्वा॑दशा॒हस्य॑ प्रथ॒मेनाह्न॒र्त्विजाँ॒य्यज॑मानो वृङ्क्त॒ इति॒ तेज॑ इन्द्रि॒यमिति॒ किन्द्वि॒तीये॒नेति॑ प्रा॒णान॒न्नाद्य॒मिति॒ किन्तृ॒तीये॒नेति॒ त्रीनि॒माँल्लो॒कानिति॒ किञ्च॑तु॒र्थेनेति॒ चतु॑ष्पदᳶ प॒शूनिति॒ किम्प॑ञ्च॒मेनेति॒ पञ्चा᳚ख्षराम्प॒ङ्क्तिमिति॒ किꣳ ष॒ष्ठेनेति॒ षडृ॒तूनिति॒ किꣳ स॑प्त॒मेनेति॑ स॒प्तप॑दा॒ꣳ॒ शक्व॑री॒मिति॑ [5]<br>
किम॑ष्ट॒मेनेत्य॒ष्टाख्ष॑राङ्गाय॒त्रीमिति॒ किन्न॑व॒मेनेति॑ त्रि॒वृत॒ꣵ॒ स्तोम॒मिति॒ किन्द॑श॒मेनेति॒ दशा᳚ख्षराँव्वि॒राज॒मिति॒ किमे॑काद॒शेनेत्येका॑दशाख्षरान्त्रि॒ष्टुभ॒मिति॒ किन्द्वा॑द॒शेनेति॒ द्वाद॑शाख्षरा॒ञ्जग॑ती॒मित्ये॒ताव॒द्वा अ॑स्ति॒ याव॑दे॒तद्याव॑दे॒वास्ति॒ तदे॑षाँव्वृङ्क्ते ॥ [6]</p>
<h3 id="मनतर-10">मन्त्रः</h3>
<p>ब्र॒ह्म॒वा॒दिनो॑ वदन्ति॒ -<br>
किन्द्वा॑दशा॒हस्य॑ प्रथ॒मेनाह्न॒र्त्विजाँ॒य्यज॑मानो वृङ्क्त॒ इति॑ ।<br>
तेज॑ इन्द्रि॒यमिति॑  । किन्द्वि॒तीये॒नेति॑ । प्रा॒णान॒न्नाद्य॒मिति॑ ।<br>
किन्तृ॒तीये॒नेति॑ । त्रीनि॒माँल्लो॒कानिति॑ ।<br>
किञ्च॑तु॒र्थेनेति॑ । चतु॑ष्पदᳶ प॒शूनिति॑ ।<br>
किम्प॑ञ्च॒मेनेति॑ । पञ्चा᳚ख्षराम् प॒ङ्क्तिमिति॑ ।<br>
किꣳ ष॒ष्ठेनेति॑ । षडृ॒तूनिति॑ ।<br>
किꣳ स॑प्त॒मेनेति॑ । स॒प्तप॑दा॒ꣳ॒ शक्व॑री॒मिति॑ [5] ।<br>
किम॑ष्ट॒मेनेति॑ । अ॒ष्टाख्ष॑राङ्गाय॒त्रीमिति॑ ।<br>
किन्न॑व॒मेनेति॑ । त्रि॒वृत॒ꣵ॒ स्तोम॒मिति॑ ।<br>
किन्द॑श॒मेनेति॑ । दशा᳚ख्षराँव्वि॒राज॒मिति॑ ।<br>
किमे॑काद॒शेनेति॑ । एका॑दशाख्षरान्त्रि॒ष्टुभ॒मिति॑ ।<br>
किन्द्वा॑द॒शेनेति॑ । द्वाद॑शाख्षरा॒ञ्जग॑ती॒मिति॑ ।<br>
ए॒ताव॒द्वा अ॑स्ति॒ याव॑दे॒तत् ।
याव॑दे॒वास्ति॒ तदे॑षाँव् वृङ्क्ते ॥ [6]</p>
<h4 id="टक-10">टीका</h4>
<p>14&rsquo;द्वादशाहेन न याज्यम्&rsquo; इति यदुक्तं तत्र हेत्वन्तरं चाह - ब्रह्मवादिन इत्यादि ॥ ऋत्विक्प्रतिषेधात् अहीन एव निषेधः । द्वादशाहसंबन्धिना प्रथमेनाह्ना ऋत्विक्संबन्धि किं यजमानो वृङ्क्ते आदत्ते इति ब्रह्मवादिनः पृच्छन्ति तेज इन्द्रियं च वृङ्क्ते इत्युत्तरं ब्रूयात् । एवं द्वितीयादिष्वपि द्रष्टव्यं प्रश्नः प्रतिवचनं च । अन्नस्यादनं अन्नाद्यं । छान्दसः क्यप् । चतुष्पदः &lsquo;संख्यासुपूर्वस्य&rsquo; इति पादस्य लोपः समासान्तः, &lsquo;पादः पत्&rsquo; इति पत् । पञ्चाक्षरां पञ्चाक्षरपदाम् । एरतावद्वा इत्यादि । यावदिदं तदनुक्रान्तं इव यदेव हि तेषामस्ति यद्यावच्च तेषामस्ति तत्सर्वं वृङ्क्ते द्वादशाहेन । तस्मात् द्वादशाहेन न याज्यमिति ॥</p>
<p>इति सप्तमे तृतीये द्वितीयोनुवाकः ॥</p>
<h2 id="अनवक-३-तरयदशरतरवध">अनुवाकः ३ त्रयोदशरात्रविधिः</h2>
<h3 id="सयकतमनतर-8">संयुक्तमन्त्रः</h3>
<p>ए॒ष वा आ॒प्तो द्वा॑दशा॒हो यत्त्र॑योदशरा॒त्रस्स॑मा॒नꣵ ह्ये॑तदह॒र्यत्प्रा॑य॒णीय॑श्चोदय॒नीय॑श्च</p>
<h3 id="मनतर-11">मन्त्रः</h3>
<p>ए॒ष वा आ॒प्तो द्वा॑दशा॒हो यत् त्र॑योदशरा॒त्रः ।</p>
<h4 id="टक-11">टीका</h4>
<p>1अथ द्वौ त्रयोदशरात्रौ । तत्रायं प्रथमः अतिरात्रः पृष्ठ्यष्षडहस्सर्वस्स्तोमोतिरात्रश्चत्वारश्छन्दोमा अतिरात्रश्चेति । इममधिकृत्योच्यते - एष वा इत्यादि ॥ एष आप्तः पूर्णो द्वादशाहः यज्ञः त्रयोदशरात्रः ।</p>
<h3 id="मनतर-12">मन्त्रः</h3>
<p>स॑मा॒नꣵ ह्ये॑तदह॒र्यत्प्रा॑य॒णीय॑श्चोदय॒नीय॑श्च ।</p>
<h4 id="टक-12">टीका</h4>
<p>कथमित्याह - समानमेकमेतदहः यत्मायणीयोदयनीयौ अतिरात्रद्वयम् । तस्माद्द्वादशाह एवायमिति द्वादशाहत्वेन स्तुतिः । द्वादशानामह्नां प्राप्त्यर्थमित्यर्थः ॥</p>
<h3 id="सयकतमनतर-9">संयुक्तमन्त्रः</h3>
<p>त्र्य॑तिरात्रो भवति॒ त्रय॑ इ॒मे लो॒का ए॒षाँल्लो॒काना॒माप्त्यै᳚</p>
<h3 id="मनतर-13">मन्त्रः</h3>
<p>त्र्य॑तिरात्रो भवति ।
त्रय॑ इ॒मे लो॒का ।
ए॒षाँल् लो॒काना॒माप्त्यै᳚ ।</p>
<h4 id="टक-13">टीका</h4>
<p>2त्र्यतिरात्र इति ॥ अतिरात्रत्रयवानयं त्रयोदशरात्रः कर्तव्यः । &lsquo;यन्मध्येऽतिरात्रं कुर्युः&rsquo; इति दोषवचनान्मध्ये तृतीयोतिरात्रः, आदावन्ते च अन्याविति गम्यते, लोकत्रयसाम्यात् । तत्र चाष्टममहरतिरात्रः कार्यः पृष्ठ्ये षडहे समावृत्त इति वेदितव्यम् । त्रय इत्यादि गतम् ॥</p>
<h3 id="सयकतमनतर-10">संयुक्तमन्त्रः</h3>
<p>प्रा॒णो वै प्र॑थ॒मो॑ऽतिरा॒त्रो व्या॒नो द्वि॒तीयो॑ऽपा॒नस्तृ॒तीय॑ᳶ प्राणापानोदा॒नेष्वे॒वान्नाद्ये॒ प्रति॑ तिष्ठन्ति॒ सर्व॒मायु॑र्यन्ति॒ य ए॒वँव्वि॒द्वाꣳ॑सस्त्रयोदशरा॒त्रमास॑ते॒</p>
<h3 id="मनतर-14">मन्त्रः</h3>
<p>प्रा॒णो वै प्र॑थ॒मो॑ऽतिरा॒त्रो, व्या॒नो द्वि॒तीयो॑ , ऽपा॒नस्तृ॒तीयः॑।</p>
<h4 id="टक-14">टीका</h4>
<p>3प्राणो वा इत्यादि ॥ व्यानग्रहणं प्राणापानव्यतिरिक्तसर्वप्राणवृत्युपलक्षणार्थम् ।</p>
<h3 id="मनतर-15">मन्त्रः</h3>
<p>प्रा॒णा॒पा॒नो॒दा॒नेष्वे॒वान्नाद्ये॒ प्रति॑ तिष्ठन्ति ।
सर्व॒मायु॑र्यन्ति॒ ,
य ए॒वँव् वि॒द्वाꣳ॑सस् त्रयोदशरा॒त्रमास॑ते ।</p>
<h4 id="टक-15">टीका</h4>
<p>प्राणापानोदानेष्वित्यादि । अत्राप्युदानग्रहणं पूर्ववदुपलक्षणार्थम् । अयमर्थः - प्राणापानयोः उदानादिषु च तत्कार्ये चान्नाद्ये प्रतितिष्ठन्ति । गतमन्यत् ॥</p>
<h3 id="सयकतमनतर-11">संयुक्तमन्त्रः</h3>
<p>तदा॑हु॒र्वाग्वा ए॒षा वित॑ता [7]<br>
यद्द्वा॑दशा॒हस्ताँव्विच्छि॑न्द्यु॒र्यन्मध्ये॑ऽतिरा॒त्रङ्कु॒र्युरु॑प॒दासु॑का गृ॒हप॑ते॒र्वाख्स्या॑दु॒परि॑ष्टाच्छन्दो॒माना᳚म्महाव्र॒तङ्कु॑र्वन्ति॒ सन्त॑तामे॒व वाच॒मव॑ रुन्द्ध॒तेऽनु॑पदासुका गृ॒हप॑ते॒र्वाग्भ॑वति</p>
<h3 id="मनतर-16">मन्त्रः</h3>
<p>तदा॑हुर् -<br>
वाग्वा ए॒षा वित॑ता यद् द्वा॑दशा॒हः [7] ।<br>
ताँव् विच्छि॑न्द्यु॒र् ,यन्मध्ये॑ऽतिरा॒त्रङ् कु॒र्युर् उ॑प॒दासु॑का गृ॒हप॑ते॒र् वाख्स्या॑त् ।<br>
उपरि॑ष्टाच् छन्दो॒माना᳚म् महाव्र॒तङ् कु॑र्वन्ति॒ , सन्त॑तामे॒व वाच॒मव॑ रुन्धते , ऽनु॑पदासुका गृ॒हप॑ते॒र् वाग्भ॑वति ।</p>
<h4 id="टक-16">टीका</h4>
<p>4तदाहुरित्यादि ॥ द्वादशाहो नाम वाग्वितता सन्तता तत्र यदि मध्येऽतिरात्रस्स्यात् वाग्विच्छेदस्स्यात् । ततश्च गृहपतेर्वागुपदासुका क्षयशीला स्यात् । छान्दस उकञ् । तस्माच्छन्दोमानामुपरिष्टादविवाक्येन सह महाव्रतधर्माणमतिरात्रं कुर्वन्ति न मध्ये सन्ततां अविच्छिन्नां वाचं अवरुन्धे । ततौ गृहपतेश्च वागनुपदासुका भवति ॥</p>
<h3 id="सयकतमनतर-12">संयुक्तमन्त्रः</h3>
<p>प॒शवो॒ वै छ॑न्दो॒मा अन्न॑म्महाव्र॒तय्यँदु॒परि॑ष्टाच्छन्दो॒माना᳚म्महाव्र॒तङ्कु॒र्वन्ति॑ प॒शुषु॑ चै॒वान्नाद्ये॑ च॒ प्रति॑ तिष्ठन्ति ॥ [8]</p>
<h3 id="मनतर-17">मन्त्रः</h3>
<p>प॒शवो॒ वै छ॑न्दो॒मा अन्न॑म्महाव्र॒तम् ।<br>
यदु॒परि॑ष्टाच् छन्दो॒माना᳚म् महाव्र॒तङ्कु॒र्वन्ति॑ , प॒शुषु॑ चै॒वान्नाद्ये॑ च॒ प्रति॑ तिष्ठन्ति ॥ [8]</p>
<h4 id="टक-17">टीका</h4>
<p>5किञ्च - पशवो वै छन्दोमा इत्यादि ॥ तत्साधनत्वात्ताच्छब्द्यम् । व्याख्याताः छन्दो मा महाव्रतं च । एवमुभयत्र विधानादुभयत्र च फलश्रुतेर्विकल्पः - पृष्ठानां वोपरि स्यात् छन्दोमानां वेति ॥</p>
<p>इति सप्तमे तृतीये तृतीयोनुवाकः ॥</p>
<h2 id="अनवक-४-चतरदशरतरय-वध">अनुवाकः ४ चतुर्दशरात्रयोः विधिः</h2>
<h3 id="सयकतमनतर-13">संयुक्तमन्त्रः</h3>
<p>आ॒दि॒त्या अ॑कामयन्तो॒भयो᳚र्लो॒कयोर्॑ऋध्नुया॒मेति॒ त ए॒तञ्च॑तुर्दशरा॒त्रम॑पश्य॒न्तमाह॑र॒न्तेना॑यजन्त॒ ततो॒ वै त उ॒भयो᳚र्लो॒कयो॑रार्ध्नुवन्न॒स्मिꣵश्चा॒मुष्मिꣵ॑श्च॒ य ए॒वँव्वि॒द्वाꣳस॑श्चतुर्दशरा॒त्रमास॑त उ॒भयो॑रे॒व लो॒कयोर्‌॑ऋध्नुवन्त्य॒स्मिꣵश्चा॒मुष्मिꣵ॑श्च चतुर्दशरा॒त्रो भ॑वति स॒प्त ग्रा॒म्या ओष॑धयस्स॒प्तार॒ण्या उ॒भयी॑षा॒मव॑रुद्ध्यै॒</p>
<h3 id="मनतर-18">मन्त्रः</h3>
<p>आ॒दि॒त्या अ॑कामयन्त -
&ldquo;उ॒भयो᳚र् लो॒कयोर्॑ ऋध्नुया॒मे&quot;ति॑ ।<br>
त ए॒तञ् च॑तुर्दशरा॒त्रम॑पश्यन् ।<br>
तमाह॑रन् । तेना॑यजन्त ।<br>
ततो॒ वै त उ॒भयो᳚र्लो॒कयो॑रार्ध्नुवन्न॒स्मिꣵश्चा॒मुष्मिꣵ॑श्च ।</p>
<p>य ए॒वँव् वि॒द्वाꣳस॑श् चतुर्दशरा॒त्रमास॑ते,
उ॒भयो॑रे॒व लो॒कयोर्‌॑ऋध्नुवन्ति ।<br>
अ॒स्मिꣵश्चा॒मुष्मिꣵ॑श्च चतुर्दशरा॒त्रो भ॑वति ।<br>
स॒प्त ग्रा॒म्या ओष॑धयस् स॒प्तार॒ण्या उ॒भयी॑षा॒मव॑रुद्ध्यै ।</p>
<h4 id="टक-18">टीका</h4>
<p>1त्रयश्चतुर्दशरात्रास्तत्रायं प्रथमोऽतिरात्रः पृष्ठ्यष्षडह आवृत्तः । पृष्ठ्यष्षडहोतिरात्र इति । तं विदधाति - आदित्या इत्यादि । सप्तग्राम्यावरोधः ॥ +++(विस्तृतव्याख्यानमन्यत्र मृग्यम्)+++।</p>
<h3 id="सयकतमनतर-14">संयुक्तमन्त्रः</h3>
<p>यत्प॑रा॒चीना॑नि पृ॒ष्ठानि॑ [9]<br>
भव॑न्त्य॒मुमे॒व तैर्लो॒कम॒भि ज॑यन्ति॒ यत्प्र॑ती॒चीना॑नि पृ॒ष्ठानि॒ भव॑न्ती॒ममे॒व तैर्लो॒कम॒भि ज॑यन्ति त्रयस्त्रि॒ꣳ॒शौ म॑ध्य॒तस्स्तोमौ॑ भवत॒स्साम्रा᳚ज्यमे॒व ग॑च्छन्त्यधिरा॒जौ भ॑वतोऽधिरा॒जा ए॒व स॑मा॒नाना᳚म्भवन्त्यतिरा॒त्राव॒भितो॑ भवत॒ᳶ परि॑गृहीत्यै ॥ [10]</p>
<h3 id="मनतर-19">मन्त्रः</h3>
<p>यत्प॑रा॒चीना॑नि पृ॒ष्ठानि॒ भव॑न्ति + अ॒मुमे॒व तैर् लो॒कम॒भि ज॑यन्ति ।</p>
<p>यत्प्र॑ती॒चीना॑नि पृ॒ष्ठानि॒ भव॑न्ति + इ॒ममे॒व तैर् लो॒कम॒भि ज॑यन्ति ।</p>
<h4 id="टक-19">टीका</h4>
<p>2यत्पराचीनानीत्यादि ॥ ऊर्ध्वमुखानि त्रिवृदादीनि त्रयस्त्रिंशान्तानि पृष्ठानि भवन्ति । तस्मात्तैरमुं लोकमभिजयन्ति । तस्मात्तदनन्तरं मध्ये समृद्धत्वात् प्रतीचीनानि प्रत्यङ्मुरवानि त्रयस्त्रिंशादीनि त्रिवृदन्तानि पृष्ठानि भवन्ति तस्मात्तैरिमं मनुष्यलोकं अभिजयन्त्येव ।</p>
<h3 id="मनतर-20">मन्त्रः</h3>
<p>त्रयस्त्रि॒ꣳ॒शौ म॑ध्य॒तस्स्तोमौ॑ भवत॒स् ,
साम्रा᳚ज्यमे॒व ग॑च्छन्ति ।<br>
अ॒धि॒रा॒जौ  भ॑वतोऽधिरा॒जा ए॒व स॑मा॒नाना᳚म्भवन्ति ।<br>
अ॒ति॒रा॒त्राव॒भितो॑ भवत॒ᳶ परि॑गृहीत्यै ॥ [10]</p>
<h4 id="टक-20">टीका</h4>
<p>एवं त्रयस्त्रिंशस्तोमौ मध्यतः मध्यमौ दिवसौ सप्तमाष्टमौ भवतः । तेन साम्राज्यं गच्छन्ति । मध्ये समृद्धत्वात् । यस्मादेवं तस्माच्चतुर्दशरात्रयाजिनोधिराजाः स्वामिनः समानानां भवन्ति समानैः परिगृहीता भवन्ति ॥</p>
<p>इति सप्तमे तृतीये चतुर्थोनुवाकः ॥</p>
<h2 id="अनवक-५">अनुवाकः ५</h2>
<h3 id="सयकतमनतर-15">संयुक्तमन्त्रः</h3>
<p>प्र॒जाप॑तिस्सुव॒र्गँल्लो॒कमै॒त्तन्दे॒वा अन्वा॑य॒न्ताना॑दि॒त्याश्च॑ प॒शव॒श्चान्वा॑य॒न्ते दे॒वा अ॑ब्रुव॒न्‌यान्प॒शूनु॒पाजी॑विष्म॒ त इ॒मे᳚ऽन्वाग्म॒न्निति॒ तेभ्य॑ ए॒तञ्च॑तुर्दशरा॒त्रम्प्रत्यौ॑ह॒न्त आ॑दि॒त्याᳶ पृ॒ष्ठैस्सु॑व॒र्गँल्लो॒कमारो॑हन्त्र्य॒हाभ्या॑म॒स्मिल्लोँ॒के प॒शून्प्रत्यौ॑हन्पृ॒ष्ठैरा॑दि॒त्या अ॒मुष्मिँ॑ल्लो॒क आर्ध्नु॑वन्त्र्य॒हाभ्या॑म॒स्मिन् [11]<br>
लो॒के प॒शवो॒</p>
<h3 id="मनतर-21">मन्त्रः</h3>
<p>प्र॒जाप॑तिस्सुव॒र्गँल्लो॒कमै᳚त् ।<br>
तन्दे॒वा अन्वा॑यन् ।<br>
ताना॑दि॒त्याश्च॑ प॒शव॒श्चान्वा॑यन् ।</p>
<h4 id="टक-21">टीका</h4>
<p>1अथ द्वितीयश्चतुर्दशरात्रो विधीयते - प्रजातिरित्यादि ॥ अत्रेयमहःकॢप्तिः - अतिरात्रो ज्योतिर्गौरायुः । पृष्ठ्यष्षडहः, आयुर्गौर्ज्योतिरतिरात्र इति । प्रजापतिः स्वर्गमगच्छत् । तं देवा आदित्याः पशवश्चान्वगच्छन् ।</p>
<h3 id="मनतर-22">मन्त्रः</h3>
<p>ते दे॒वा अ॑ब्रुव॒न्‌ ,
यान् प॒शूनु॒पाजी॑विष्म॒ त इ॒मे᳚ऽन्वाग्म॒न्निति॑ ।<br>
तेभ्य॑ ए॒तञ् च॑तुर्दशरा॒त्रम् प्रत्यौ॑हन् ।</p>
<h4 id="टक-22">टीका</h4>
<p>ते देवा अब्रुवन् यान् पशूनुपाजीविष्म तेऽप्यमी अस्मानन्वाग्मन् अन्वागच्छन्ति । छान्दसे लुङि &lsquo;मन्त्रे घस&rsquo; इति च्लेर्लुक् । &lsquo;गतिर्गतौ&rsquo; इति निघाताभावः, समासश्च । तत्रादित्याः स्वर्गं गच्छन्तु इमे तु पशवः सर्वभूतोपजीव्या अस्मिन्नेव लोके ऋद्धिमन्तः कार्याः । अत्र पृष्ठवानेव चतुर्दशरात्र आदित्यानां स्वर्गगमनहेतुः, पश्वर्थे तु यतितव्यमिति कृताध्यवसाया देवाः तेभ्यः पशुभ्यः चतुर्दशरात्रं प्रत्यौहन् प्रत्यावृत्य गतिमकुर्वन्, प्रथमत्रिरात्रं कृत्वा ततः पृष्ठानन्तरं भूयोपि तत्रैव त्रिरात्रे प्रत्यवरोहणं प्रत्यूहः । ततश्चतुर्दशरात्रमकुर्वन् पशूनां प्रत्यवरोहणाय । अवयवधर्मेण समुदायव्यपदेशः यथा अवयवव्यूढतया द्वादशाहो व्यूढः ।</p>
<h3 id="मनतर-23">मन्त्रः</h3>
<p>त आ॑दि॒त्याᳶ पृ॒ष्ठैस् सु॑व॒र्गँल् लो॒कमारो॑हन् , त्र्य॒हाभ्या॑म् अ॒स्मिल्लोँ॒के प॒शून् प्रत्यौ॑हन् ।<br>
पृ॒ष्ठैरा॑दि॒त्या अ॒मुष्मिँ॑ल्लो॒क आर्ध्नु॑वन् , त्र्य॒हाभ्या॑म॒स्मिन् लो॒के प॒शवः॑ । [11] ।</p>
<h4 id="टक-23">टीका</h4>
<p>तत्रादित्याः देवसकाशं समासादितचतुर्दशरात्राः ष्टष्ठैरेव पृष्ठवत्तयैव स्वर्गमारोहन् । पशूंस्तु अस्मिन्नेव लोके त्र्यहाभ्यां प्रत्यावृत्य अस्मान्देवाः प्रत्यौहन् प्रत्यावर्तयन् । पृष्ठैरेवादित्या अमुष्मिन् आर्ध्नुवन् । त्र्यहाभ्यां यथोक्तलक्षणाभ्यां अस्मिन्पशव अर्ध्नुवन्नित्येव ॥</p>
<h3 id="सयकतमनतर-16">संयुक्तमन्त्रः</h3>
<p>य ए॒वँव्वि॒द्वाꣳस॑श्चतुर्दशरा॒त्रमास॑त उ॒भयो॑रे॒व लो॒कयोर्॑ऋध्नुवन्त्य॒स्मिꣵश्चा॒मुष्मिꣵ॑श्च पृ॒ष्ठैरे॒वामुष्मिँ॑ल्लो॒क ऋ॑ध्नु॒वन्ति॑ त्र्य॒हाभ्या॑म॒स्मिल्लोँ॒के</p>
<h3 id="मनतर-24">मन्त्रः</h3>
<p>य ए॒वँव् वि॒द्वाꣳस॑श्चतुर्दशरा॒त्रमास॑त ,
उ॒भयो॑रे॒व लो॒कयोर्॑ ऋध्नुवन्त्य् अ॒स्मिꣵश्चा॒मुष्मिꣵ॑श्च ।<br>
पृ॒ष्ठैर् ए॒वामुष्मिँ॑ल्लो॒क ऋ॑ध्नु॒वन्ति॑ ,
त्र्य॒हाभ्या॑म् अ॒स्मिल्लोँ॒के ।</p>
<h4 id="टक-24">टीका</h4>
<p>2य एवमित्यादि ॥ गतम् ॥
+++(विस्तृतं व्याख्यानमन्यत्र मृग्यम्)+++।</p>
<h3 id="सयकतमनतर-17">संयुक्तमन्त्रः</h3>
<p>ज्योति॒र्गौरायु॒रिति॑ त्र्य॒हो भ॑वति</p>
<h3 id="मनतर-25">मन्त्रः</h3>
<p>ज्योति॒र् गौरायु॒रिति॑ त्र्य॒हो भ॑वति ।</p>
<h4 id="टक-25">टीका</h4>
<p>3कः पुनरसौ त्र्यह इत्याह - ज्योतिरित्यादि ॥
+++( विस्तृतव्याख्यानमन्यत्र मृग्यम्)+++।</p>
<h3 id="सयकतमनतर-18">संयुक्तमन्त्रः</h3>
<p>इ॒यँव्वाव ज्योति॑र॒न्तरि॑ख्ष॒ङ्गौर॒सावायु॑रि॒माने॒व लो॒कान॒भ्यारो॑हन्ति॒ यद॒न्यत॑ᳶ पृ॒ष्ठानि॒ स्युर्विवि॑वधꣵ स्या॒न्मध्ये॑ पृ॒ष्ठानि॑ भवन्ति सविवध॒त्वाय॑ [12]<br>
ओजो॒ वै वी॒र्य॑म्पृ॒ष्ठान्योज॑ ए॒व वी॒र्य॑म्मध्य॒तो द॑धते</p>
<h3 id="मनतर-26">मन्त्रः</h3>
<p>इ॒यँव्वाव ज्योति॑र॒न्तरि॑ख्ष॒ङ् गौर॒सावायुः॑ ।
इ॒माने॒व लो॒कान॒भ्यारो॑हन्ति ।<br>
यद॒न्यत॑ᳶ पृ॒ष्ठानि॒ स्युर्विवि॑वधꣵ स्यात् ।<br>
मध्ये॑ पृ॒ष्ठानि॑ भवन्ति सविवध॒त्वाय॑ [12]।<br>
ओजो॒ वै वी॒र्य॑म्पृ॒ष्ठानि॑ ।
ओज॑ ए॒व वी॒र्य॑म् मध्य॒तो द॑धते ।</p>
<h4 id="टक-26">टीका</h4>
<p>4कः पुनरस्य विशेष इत्याह - इयं वावेत्यादि ॥ इमानिति इममन्तरिक्षं अमुं च प्रत्यूहेन पुनरिमां प्राप्य ऋद्धा भवन्ति । यदन्यत इत्यादि । यदन्यतः एकतः पृष्ठानि स्युः सामर्थ्यादेकतस्त्र्यहाविति गम्यते । तद्विविवधं स्यात् । उभयतोवलम्बक्षीरादिवहनयन्त्रविशेषो विवधः; तद्विरुद्धं स्यात् विषमं स्यात् एकतोल्पं भारं एकतो महाभारमिति । तस्मान्मध्ये पृष्ठानि भवन्ति सामर्थ्यादभितस्त्र्यहाविति गम्यते । सविवधत्वाय विवधसदृशत्वाय समभारत्वायेति यावत् । सहशब्दस्य सादृश्येऽव्य यीभावः । &lsquo;अव्ययीभावे चाकाले&rsquo; इति सभावः । ओघो वा इत्यादि । गतम् ॥</p>
<h3 id="सयकतमनतर-19">संयुक्तमन्त्रः</h3>
<p>बृहद्रथन्त॒राभ्याँ᳚य्यन्ती॒यँव्वाव र॑थन्त॒रम॒सौ बृ॒हदा॒भ्यामे॒व य॒न्त्यथो॑ अ॒नयो॑रे॒व प्रति॑ तिष्ठन्त्ये॒ते वै य॒ज्ञस्या᳚ञ्ज॒साय॑नी स्रु॒ती ताभ्या॑मे॒व सु॑व॒र्गँल्लो॒कँय्य॑न्ति॒ परा᳚ञ्चो॒ वा ए॒ते सु॑व॒र्गँल्लो॒कम॒भ्यारो॑हन्ति॒ ये प॑रा॒चीना॑नि पृ॒ष्ठान्यु॑प॒यन्ति॑ प्र॒त्यङ्त्र्य॒हो भ॑वति प्र॒त्यव॑रूढ्या॒ अथो॒ प्रति॑ष्ठित्या उ॒भयो᳚र्लो॒कयोर्॑ऋ॒द्ध्वोत्ति॑ष्ठन्ति॒</p>
<h3 id="मनतर-27">मन्त्रः</h3>
<p>बृ॒ह॒द्र॒थ॒न्त॒राभ्याँ᳚य् यन्ति ।<br>
इ॒यँव्वाव र॑थन्त॒रम॒सौ बृ॒हत् । आ॒भ्यामे॒व य॒न्ति ।<br>
अथो॑ अ॒नयो॑रे॒व प्रति॑ तिष्ठन्ति ।
ए॒ते वै य॒ज्ञस्या᳚ञ्ज॒साय॑नी स्रु॒ती ।
ताभ्या॑मे॒व सु॑व॒र्गँल्लो॒कँय्य॑न्ति ।<br>
परा᳚ञ्चो॒ वा ए॒ते सु॑व॒र्गँल्लो॒कम॒भ्यारो॑हन्ति॒,
ये प॑रा॒चीना॑नि पृ॒ष्ठान्यु॑प॒यन्ति॑ ।<br>
प्र॒त्यङ्त्र्य॒हो भ॑वति प्र॒त्यव॑रूढ्या॒ अथो॒ प्रति॑ष्ठित्यै ।
उ॒भयो᳚र् लो॒कयोर्॑ऋ॒द्ध्वोत्ति॑ष्ठन्ति ।</p>
<h4 id="टक-27">टीका</h4>
<p>5बृहद्रथन्तराभ्यामित्यादि ॥ दिवसेषु एकान्तराभ्यां यन्ति । गतमन्यत् । पराञ्च इत्यादि । अपुनरावृत्ता एव स्वर्गं गच्छन्ति, पराचीनपृष्ठोपयानात् । &lsquo;विभाषाञ्चेरदिक्स्त्रियाम्, इति खः । तस्मात्प्रत्यङ् प्रतीचीनगतिः द्वितीयस्त्र्यहो भवति, आयुर्गौर्ज्योतिरिति । प्रत्यवरूढ्यै प्रत्यवरोहणाय आत्मनो भवति । पृथिव्यामवरोहणाय प्रतिष्ठार्थं च भवति । उभयत्र &lsquo;तादौ च&rsquo; इति गतेः प्रकृतिस्वरत्वम् । एवमुभयोर्लोकयोः ऋद्धिं प्राप्य उत्तिष्ठन्ति ॥</p>
<h3 id="सयकतमनतर-20">संयुक्तमन्त्रः</h3>
<p>चतु॑र्दशै॒तास्तासाँ॒य्या दश॒ दशा᳚ख्षरा वि॒राडन्नँ॑व्वि॒राड्वि॒राजै॒वान्नाद्य॒मव॑ रुन्धते॒ याश्चत॑स्र॒श्चत॑स्रो॒ दिशो॑ दि॒ख्ष्वे॑व प्रति॑ तिष्ठन्त्यतिरा॒त्राव॒भितो॑ भवत॒ᳶ परि॑गृहीत्यै ॥ [13]</p>
<h3 id="मनतर-28">मन्त्रः</h3>
<p>चतु॑र्दशै॒ताः ।<br>
तासाँ॒य्या दश॒ दशा᳚ख्षरा वि॒राडन्नँ॑व् वि॒राड्,  वि॒राजै॒वान्नाद्य॒मव॑ रुन्धते ।<br>
याश्चत॑स्र॒श्चत॑स्रो॒ दिशो॑ दि॒ख्ष्वे॑व प्रति॑ तिष्ठन्ति ।<br>
अ॒ति॒रा॒त्राव॒भितो॑ भवत॒ᳶ परि॑गृहीत्यै ॥ [13]</p>
<h4 id="टक-28">टीका</h4>
<p>6चतुर्दशैता इत्यादि ॥ एताश्चतुर्दशरात्र्यः तासां मध्ये या दश ताभिः दशत्वान्वयात् विराडात्मकान्नलाभः । यारततः पराश्चतस्रः ताभिश्चतुष्ट्वान्वयात् दिक्षु प्रतिष्ठिता भवन्ति । अतिरात्रावभितो भवतः उभयलोकवेदिभिः परिग्रहाय ॥</p>
<p>इति सप्तमे तृतीये पञ्चमोनुवाकः ॥</p>
<h2 id="अनवक-६-पञचदशरतरय-वध">अनुवाकः ६ पञ्चदशरात्रयोः विधिः</h2>
<h3 id="सयकतमनतर-21">संयुक्तमन्त्रः</h3>
<p>इन्द्रो॒ वै स॒दृङ्दे॒वता॑भिरासी॒थ्स न व्या॒वृत॑मगच्छ॒थ्स प्र॒जाप॑ति॒मुपा॑धाव॒त्तस्मा॑ ए॒तम्प॑ञ्चदशरा॒त्रम्प्राय॑च्छ॒त्तमाह॑र॒त्तेना॑यजत॒ ततो॒ वै सो᳚ऽन्याभि॑र्दे॒वता॑भिर्व्या॒वृत॑मगच्छ॒द्य ए॒वँव्वि॒द्वाꣳस॑ᳶ पञ्चदशरा॒त्रमास॑ते व्या॒वृत॑मे॒व पा॒प्मना॒ भ्रातृ॑व्येण गच्छन्ति॒ ज्योति॒र्गौरायु॒रिति॑ त्र्य॒हो भ॑वती॒यँव्वाव ज्योति॑र॒न्तरि॑ख्षम् [14]<br>
गौर॒सावायु॑रे॒ष्वे॑व लो॒केषु॒ प्रति॑ तिष्ठ॒न्त्य्</p>
<h3 id="मनतर-29">मन्त्रः</h3>
<p>इन्द्रो॒ वै स॒दृङ्दे॒वता॑भिरासीत् ।
स न व्या॒वृत॑मगच्छत् ।</p>
<h4 id="टक-29">टीका</h4>
<p>1अथ चत्वारः पञ्चदशरात्रा भवन्ति । तत्र द्वौ छन्दोमवन्तौ; तत्र छन्दोमवतोरप्येकः सत्राहीनात्मा पुनरतिरात्रादिः, यथा त्रिवृदग्निष्टोमो ज्योतिर्गौरायुस्त्रयो द्वादशाहस्य दशाहान्यतिरात्र इति । इतरः सत्रमेवोभयतोतिरात्रः; यथाऽतिरात्रो ज्योतिर्गौरायुस्त्रयो द्वादशाहस्य दशाहान्यतिरात्र इति । एतदिदानीं विदधाति - इन्द्रो वा इत्यादि ॥ इन्द्रोऽन्याभिः देवताभिः सदृङ् सम आसीत् । &lsquo;दृक्सवस्स्वतवसाम्&rsquo; इति नुमि &lsquo;क्विन्प्रत्ययस्य कुः&rsquo; इति कुत्वम् । स व्यावृतं व्यावृत्तिं वैलक्षण्यं नागच्छत् । वृतेस्सम्पददिलक्षणः क्विप् ।</p>
<h3 id="मनतर-30">मन्त्रः</h3>
<p>स प्र॒जाप॑ति॒मुपा॑धावत् ।<br>
तस्मा॑ ए॒तम् प॑ञ्चदशरा॒त्रम्प्राय॑च्छत् ।<br>
तमाह॑रत् । तेना॑यजत ।<br>
ततो॒ वै सो᳚ऽन्याभि॑र्दे॒वता॑भिर्व्या॒वृत॑मगच्छत् ।<br>
य ए॒वँव् वि॒द्वाꣳस॑ᳶ पञ्चदशरा॒त्रमास॑ते ।<br>
व्या॒वृत॑मे॒व पा॒प्मना॒ भ्रातृ॑व्येण गच्छन्ति ।<br>
ज्योति॒र्गौरायु॒रिति॑ त्र्य॒हो भ॑वति ।
इ॒यँव् वाव ज्योति॑र॒न्तरि॑ख्षम् [14] ।<br>
गौर॒सावायुः॑ ।
ए॒ष्वे॑व लो॒केषु॒ प्रति॑ तिष्ठ॒न्ति ।</p>
<h4 id="टक-30">टीका</h4>
<p>स प्रजापतिमित्यादि । गतम् । ज्योतिरित्यादि । व्याख्यातम् ॥ +++(विस्तृतं व्याख्यानमन्यत्र मृग्यम्)+++</p>
<h3 id="सयकतमनतर-22">संयुक्तमन्त्रः</h3>
<p>अस॑त्त्रँ॒व्वा ए॒तद्यद॑छन्दो॒मय्यँच्छ॑न्दो॒मा भव॑न्ति॒ तेन॑ स॒त्त्रन्दे॒वता॑ ए॒व पृ॒ष्ठैरव॑ रुन्धते प॒शूञ्छ॑न्दो॒मैरोजो॒ वा वी॒र्य॑म्पृ॒ष्ठानि॑ प॒शव॑श्छन्दो॒मा ओज॑स्ये॒व वी॒र्ये॑ प॒शुषु॒ प्रति॑ तिष्ठन्ति पञ्चदशरा॒त्रो भ॑वति पञ्चद॒शो वज्रो॒ वज्र॑मे॒व भ्रातृ॑व्येभ्य॒ᳶ प्र ह॑रन्त्यतिरा॒त्राव॒भितो॑ भवत इन्द्रि॒यस्य॒ परि॑गृहीत्यै ॥ [15]</p>
<h3 id="मनतर-31">मन्त्रः</h3>
<p>अस॑त्त्रँ॒व् वा ए॒तद् यद॑छन्दो॒मम् ।
यच्छ॑न्दो॒मा भव॑न्ति॒ तेन॑ स॒त्त्रम् ।<br>
दे॒वता॑ ए॒व पृ॒ष्ठैरव॑ रुन्धते , प॒शूञ्छ॑न्दो॒मैः ।<br>
ओजो॒ वा वी॒र्य॑म्पृ॒ष्ठानि॑ प॒शव॑श्छन्दो॒मा ।<br>
ओज॑स्ये॒व वी॒र्ये॑ प॒शुषु॒ प्रति॑ तिष्ठन्ति । पञ्चदशरा॒त्रो भ॑वति, पञ्चद॒शो वज्रः॑।<br>
वज्र॑मे॒व भ्रातृ॑व्येभ्य॒ᳶ प्र ह॑रन्ति ।
अ॒ति॒रा॒त्राव॒भितो॑ भवतः ।
इन्द्रि॒यस्य॒ परि॑गृहीत्यै ॥ [15]</p>
<h4 id="टक-31">टीका</h4>
<p>2असत्रमित्यादि । । नेदमछन्दोमस्य सत्रस्य प्रतिषेधार्थं, अपि तु छन्दोमवतः प्रशंसार्थं, छन्दोमवतस्सकाशे अछन्दोमं सत्रव्यपदेशं नार्हतीति । ओजसि वीर्ये पशुषु प्रतितिष्ठन्ति प्रतिष्ठां गच्छन्ति । पञ्चदशरात्र इति । छन्दोमविधिः । पञ्चदशो वज्र इति । वीर्यवत्त्वात् । अतिरात्रावित्यादि । गतम् । इन्द्रियपरिग्रहो विशेषः ॥</p>
<p>इति सप्तमे तृतीये षष्ठोनुवाकः ॥</p>
<h2 id="अनवक-७">अनुवाकः ७</h2>
<h3 id="सयकतमनतर-23">संयुक्तमन्त्रः</h3>
<p>इन्द्रो॒ वै शि॑थि॒ल इ॒वाप्र॑तिष्ठित आसी॒थ्सोऽसु॑रेभ्योऽबिभे॒थ्स प्र॒जाप॑ति॒मुपा॑धाव॒त्तस्मा॑ ए॒तम्प॑ञ्चदशरा॒त्रँव्वज्र॒म्प्राय॑च्छ॒त्तेनासु॑रान्परा॒भाव्य॑ वि॒जित्य॒ श्रिय॑मगच्छद</p>
<h3 id="मनतर-32">मन्त्रः</h3>
<p>इन्द्रो॒ वै शि॑थि॒ल इ॒वाप्र॑तिष्ठित आसीत् । सोऽसु॑रेभ्योऽबिभेत् । स प्र॒जाप॑ति॒मुपा॑धावत् ।</p>
<h4 id="टक-32">टीका</h4>
<p>1अथ छन्दोमवान् पञ्चदशरात्रयोरेकतरः पृष्ठावृत्तिमानितरः त्र्यहावृत्तिमान् । तयोर्द्वितीयं विदधाति - इन्द्रो वै शिथिल इवेत्यादि ॥ इन्द्रः शिथिल इव वित्तेन दुर्बल इवासीत् । हेतुमाह - अप्रतिष्ठितः हतराज्यः । सोसुरेभ्य इत्यादि । गतम् ।</p>
<h3 id="मनतर-33">मन्त्रः</h3>
<p>तस्मा॑ ए॒तम् प॑ञ्चदशरा॒त्रँव् वज्र॒म् प्राय॑च्छत् ।<br>
तेनासु॑रान् परा॒भाव्य॑ वि॒जित्य॒ श्रिय॑मगच्छत् ।</p>
<h4 id="टक-33">टीका</h4>
<p>पञ्चदशरात्रं वज्रमिति । वज्रसादृश्यमसुराणां मारणत्वात् । तेन असुरान् पराभाव्य अभिभूय विजित्य सेनादिकमपहृत्य तच्छ्रियं राज्यमपि तेषामगच्छत् प्राप्नोत् ॥</p>
<h3 id="सयकतमनतर-24">संयुक्तमन्त्रः</h3>
<p>अग्नि॒ष्टुता॑ पा॒प्मान॒न्निर॑दहत पञ्चदशरा॒त्रेणौजो॒ बल॑मिन्द्रि॒यँव्वी॒र्य॑मा॒त्मन्न॑धत्त॒ य ए॒वँव्वि॒द्वाꣳस॑ᳶ पञ्चदशरा॒त्रमास॑ते॒ भ्रातृ॑व्याने॒व प॑रा॒भाव्य॑ वि॒जित्य॒ श्रिय॑ङ्गच्छन्त्यग्नि॒ष्टुता॑ पा॒प्मान॒न्निः [16]<br>
द॒ह॒न्ते॒ प॒ञ्च॒द॒श॒रा॒त्रेणौजो॒ बल॑मिन्द्रि॒यँव्वी॒र्य॑मा॒त्मन्द॑धत ए॒ता ए॒व प॑श॒व्याः᳚</p>
<h3 id="मनतर-34">मन्त्रः</h3>
<p>अ॒ग्नि॒ष्टुता॑ पा॒प्मान॒न्निर॑दहत ।
प॒ञ्च॒द॒श॒रा॒त्रेणौजो॑ बल॑मिन्द्रि॒यँव् वी॒र्य॑मा॒त्मन्न॑धत्त ।<br>
य ए॒वँव् वि॒द्वाꣳस॑ᳶ पञ्चदशरा॒त्रमास॑ते,
भ्रातृ॑व्याने॒व प॑रा॒भाव्य॑ वि॒जित्य॒ श्रिय॑ङ्गच्छन्ति ।<br>
अग्नि॒ष्टुता॑ पा॒प्मान॒न्निर्द॑हन्ते [16] ।
प॒ञ्च॒द॒श॒रा॒त्रेणौजो॒, बल॑मिन्द्रि॒यँव् वी॒र्य॑मा॒त्मन्द॑धते ।<br>
ए॒ता ए॒व प॑श॒व्याः᳚ ।</p>
<h4 id="टक-34">टीका</h4>
<p>2अग्निष्टुतेति ॥ सर्वाग्नेयस्त्रिवृदेकाहविशेषो अग्निष्टुत् । तेन द्वितीयेनाह्ना पाप्मानं निरदहत् । पञ्चदशरात्रोण समुदायेन तत्सहितेन ओजआदिचतुष्टयं आत्मन्यधत्त अधारयत् । य एवमित्यादि । गतम् । एता एव पशव्याः इत्यादि । एताः पञ्चदशरात्रयः ओजआदिप्रदत्वात् पशव्याः पशुभ्यो हिता भवन्ति । गवादिभ्यो यत् । यद्वा - पशूनां प्राप्तिनिमित्तानि । &lsquo;गोद्व्यचः&rsquo; इति यत् ॥</p>
<h3 id="सयकतमनतर-25">संयुक्तमन्त्रः</h3>
<p>पञ्च॑दश॒ वा अ॑र्धमा॒सस्य॒ रात्र॑योऽर्धमास॒शस्सँ॑व्वथ्स॒र आ᳚प्यते सँव्वथ्स॒रम्प॒शवोऽनु॒ प्र जा॑यन्ते॒ तस्मा᳚त्पश॒व्या॑ ए॒ता ए॒व सु॑व॒र्ग्याः᳚ पञ्च॑दश॒ वा अ॑र्धमा॒सस्य॒ रात्र॑योऽर्धमास॒शस्सँ॑व्वथ्स॒र आ᳚प्यते सँव्वथ्स॒रस्सु॑व॒र्गो लो॒कस्तस्मा᳚थ्सुव॒र्ग्या᳚ ज्योति॒र्गौरायु॒रिति॑ त्र्य॒हो भ॑वती॒यँव्वाव ज्योति॑र॒न्तरि॑ख्षम् [17]<br>
गौर॒सावायु॑रि॒माने॒व लो॒कान॒भ्यारो॑हन्ति॒</p>
<h3 id="मनतर-35">मन्त्रः</h3>
<p>पञ्च॑दश॒ वा अ॑र्धमा॒सस्य॒ रात्र॑यः ।
अ॒र्ध॒मा॒स॒शस्सँ॑व्वथ्स॒र आ᳚प्यते ।<br>
सँ॒व्व॒थ्स॒र॒म्प॒शवोऽनु॒ प्र जा॑यन्ते ।
तस्मा᳚त्पश॒व्या॑ , ए॒ता ए॒व सु॑व॒र्ग्याः᳚ ।<br>
पञ्च॑दश॒ वा अ॑र्धमा॒सस्य॒ रात्र॑य । अर्धमास॒शस्सँ॑व्वथ्स॒र आ᳚प्यते ।<br>
सँ॒व्व॒थ्स॒रस्सु॑व॒र्गो लो॒कः । तस्मा᳚थ्सुव॒र्ग्याः᳚ ।
ज्योति॒र्गौरायु॒रिति॑ त्र्य॒हो भ॑वति ।
इयँव्वाव ज्योति॑र॒न्तरि॑ख्षम् [17]  ।<br>
गौर॒सावायुः॑ ।
इ॒माने॒व लो॒कान॒भ्यारो॑हन्ति ।</p>
<h4 id="टक-35">टीका</h4>
<p>3इदानीं सङ्ख्यातोपि स्तौति - पञ्चदशेत्यादि ॥ अर्धमासशः अर्धमासेनार्धमासेन । &lsquo;सङ्ख्यैकवचनाच्च&rsquo; इति शस् । सुवर्ग्याः सुवर्गाय हिताः स्वर्गप्राप्तेर्वा निमित्तानि एताः पञ्चदश रात्रयः त्रिपृदादयः । पूर्ववत् । ज्योतिरित्यादि । व्याख्यातम् । अत्रेयमहःकॢप्तिः - अतिरात्रस्त्रिवृदग्निष्टुत् ज्योतिर्गौरायुः पृष्ठ्यष्षडहः प्रत्यङ् त्र्यहः आयुर्गौर्ज्योतिरतिरात्र इति ॥</p>
<h3 id="सयकतमनतर-26">संयुक्तमन्त्रः</h3>
<p>यद॒न्यत॑ᳶ पृ॒ष्ठानि॒ स्युर्विवि॑वधꣵ स्या॒न्मध्ये॑ पृ॒ष्ठानि॑ भवन्ति सविवध॒त्वायौजो॒ वै वी॒र्य॑म्पृ॒ष्ठान्योज॑ ए॒व वी॒र्य॑म्मध्य॒तो द॑धते</p>
<h3 id="मनतर-36">मन्त्रः</h3>
<p>यद॒न्यत॑ᳶ पृ॒ष्ठानि॒ स्युर् , विवि॑वधꣵ स्यात् ।<br>
मध्ये॑ पृ॒ष्ठानि॑ भवन्ति, सविवध॒त्वाय॑ ।<br>
ओजो॒ वै वी॒र्य॑म्पृ॒ष्ठानि॑ ।
ओज॑ ए॒व वी॒र्य॑म्मध्य॒तो द॑धते ।</p>
<h4 id="टक-36">टीका</h4>
<p>4यदन्यत इत्यादि ॥ तस्मात् त्र्यहयोर्मध्ये पृष्ठ्यष्षडहः ॥</p>
<h3 id="सयकतमनतर-27">संयुक्तमन्त्रः</h3>
<p>बृहद्रथन्त॒राभ्याँ᳚य्यन्ती॒यँव्वाव र॑थन्त॒रम॒सौ बृ॒हदा॒भ्यामे॒व य॒न्त्यथो॑ अ॒नयो॑रे॒व प्रति॑ तिष्ठन्त्ये॒ते वै य॒ज्ञस्या᳚ञ्ज॒साय॑नी स्रु॒ती ताभ्या॑मे॒व सु॑व॒र्गँल्लो॒कम् [18]<br>
य॒न्ति॒</p>
<h3 id="मनतर-37">मन्त्रः</h3>
<p>बृ॒ह॒द्र॒थ॒न्त॒राभ्याँ᳚य् यन्ति ।<br>
इ॒यँव् वाव र॑थन्त॒रम॒सौ बृ॒हत् । आ॒भ्यामे॒व य॒न्ति ।</p>
<p>अथो॑ अ॒नयो॑रे॒व प्रति॑ तिष्ठन्ति ।
ए॒ते वै य॒ज्ञस्या᳚ञ्ज॒साय॑नी स्रु॒ती ।<br>
ताभ्या॑मे॒व सु॑व॒र्गँल्लो॒कँय् य॑न्ति। [18]</p>
<h4 id="टक-37">टीका</h4>
<p>5बृहद्रथन्तराभ्यामित्यादि ॥ व्याख्यातम् ॥ +++(व्याख्यानमन्यत्र मृग्यम्)+++</p>
<ul>
<li>बृहद्रथन्त॒राभ्याँ᳚य् यन्ति ।
इ॒यँव् वाव र॑थन्त॒रम् ,अ॒सौ बृ॒हत् +++(चास्ति)+++। आ॒भ्यामे॒व य॒न्ति ।</li>
</ul>
<p>अथो॑ अ॒नयो॑रे॒व प्रति॑ तिष्ठन्ति ।
ए॒ते वै य॒ज्ञस्या᳚ञ्ज॒साय॑नी स्रु॒ती ।
ताभ्या॑मे॒व सु॑व॒र्गँल् लो॒कँय् य॑न्ति ।</p>
<h4 id="टक-38">टीका</h4>
<p>अथ बृहद्रथन्तराभ्यामिति । द्वितीयत्वेऽपि अल्पाच्तरत्वाद्वृहतः पूर्वनिपातः । अत्रायं षडहोतिरात्रोहीनः, तत्रान्त्येऽहनि बृहद्रथन्तराभ्यां यन्ति गच्छन्ति यागं निर्वर्तयन्ति । पूर्वेषु त्वहस्सु &lsquo;प्रत्यक्षं ह्येतानि&rsquo; इति वचनात् वैरूपादीन्यपि यथायथं वर्तन्ते । इयमित्यादि । गतम् ।
अपिचानयोर्द्यावापृथिव्योः प्रतिष्ठिता भवन्ति । यावदिमे तावत् स्थास्यन्ति । &lsquo;त्यदादीनां यद्यत्परम्&rsquo; इतीदमश्शेषः । एते बृहद्रथन्तरे यज्ञस्याञ्जसा आर्जवेन अपरिहारेण गमनसाधने स्रुती मार्गौ &lsquo;अञ्जस उपसंख्यानम्&rsquo; इत्यलुक् ॥</p>
<h3 id="सयकतमनतर-28">संयुक्तमन्त्रः</h3>
<p>परा᳚ञ्चो॒ वा ए॒ते सु॑व॒र्गँल्लो॒कम॒भ्यारो॑हन्ति॒ ये प॑रा॒चीना॑नि पृ॒ष्ठान्यु॑प॒यन्ति॑ प्र॒त्यङ्त्र्य॒हो भ॑वति प्र॒त्यव॑रूढ्या॒ अथो॒ प्रति॑ष्ठित्या उ॒भयो᳚र्लो॒कयोर्॑ऋ॒द्ध्वोत्ति॑ष्ठन्ति॒</p>
<h3 id="मनतर-38">मन्त्रः</h3>
<p>परा᳚ञ्चो॒ वा ए॒ते सु॑व॒र्गँल्लो॒कम॒भ्यारो॑हन्ति ।<br>
ये प॑रा॒चीना॑नि पृ॒ष्ठान्यु॑प॒यन्ति॑ ।
प्र॒त्यङ्त्र्य॒हो भ॑वति, प्र॒त्यव॑रूढ्यै ।<br>
अथो॒ प्रति॑ष्ठित्यै । उ॒भयो᳚र्लो॒कयोर्॑ऋ॒द्ध्वोत्ति॑ष्ठन्ति ।</p>
<h4 id="टक-39">टीका</h4>
<p>6पराञ्च इत्यादि ॥ द्वितीयस्य त्र्यहस्य प्रत्यक्त्वविधानं. व्याख्यातमेव18 ॥ +++( व्याख्यानमन्यत्र मृग्यम्)+++।</p>
<h3 id="सयकतमनतर-29">संयुक्तमन्त्रः</h3>
<p>पञ्च॑दशै॒तास्तासाँ॒य्या दश॒ दशा᳚ख्षरा वि॒राडन्नँ॑व्वि॒राड्वि॒राजै॒वान्नाद्य॒मव॑ रुन्धते॒ याᳶ पञ्च॒ पञ्च॒ दिशो॑ दि॒ख्ष्वे॑व प्रति॑ तिष्ठन्त्यतिरा॒त्राव॒भितो॑ भवत इन्द्रि॒यस्य॑ वी॒र्य॑स्य प्र॒जायै॑ पशू॒नाम्परि॑गृहीत्यै ॥ [19]</p>
<h3 id="मनतर-39">मन्त्रः</h3>
<p>पञ्च॑दशै॒ताः।
तासाँ॒य्या दश॒ दशा᳚ख्षरा वि॒राडन्नँ॑व् वि॒राड् , वि॒राजै॒वान्नाद्य॒मव॑ रुन्धते ।<br>
याᳶ पञ्च॒ पञ्च॒ दिशो॑ दि॒ख्ष्वे॑व प्रति॑ तिष्ठन्ति ।<br>
अ॒ति॒रा॒त्रा॒व॒भितो॑ भवतः।
इ॒न्द्रि॒यस्य॑ वी॒र्य॑स्य प्र॒जायै॑ पशू॒नाम्परि॑गृहीत्यै ॥ [19]</p>
<h4 id="टक-40">टीका</h4>
<p>7पञ्चदशैता इत्यादि ॥ इदानीं संख्याविशेषान्वयेन अवयवस्तुतिः । पञ्च दिश इत्यादि । ऊर्ध्वया सह । अतिरात्रावभितो भवतः इन्द्रियादिचतुष्टयस्य लाभाय भवतः ॥</p>
<p>इति सप्तमे तृतीये सप्तमोनुवाकः ॥</p>
<h2 id="अनवक-८-सपतदशरतरवध">अनुवाकः ८ सप्तदशरात्रविधिः</h2>
<h3 id="सयकतमनतर-30">संयुक्तमन्त्रः</h3>
<p>प्र॒जाप॑तिरकामयतान्ना॒दस्स्या॒मिति॒ स ए॒तꣳ स॑प्तदशरा॒त्रम॑पश्य॒त्तमाह॑र॒त्तेना॑यजत॒ ततो॒ वै सो᳚ऽन्ना॒दो॑ऽभव॒द्य ए॒वँव्वि॒द्वाꣳस॑स्सप्तदशरा॒त्रमास॑तेऽन्ना॒दा ए॒व भ॑वन्ति पञ्चा॒हो भ॑वति॒ पञ्च॒ वा ऋ॒तव॑स्सँव्वथ्स॒र ऋ॒तुष्वे॒व सँ॑व्वथ्स॒रे प्रति॑ तिष्ठ॒न्त्यथो॒ पञ्चा᳚ख्षरा प॒ङ्क्तिᳶ पाङ्क्तो॑ य॒ज्ञो य॒ज्ञमे॒वाव॑ रुन्ध॒ते</p>
<h3 id="मनतर-40">मन्त्रः</h3>
<p>प्र॒जाप॑तिरकामयत - अन्ना॒दस् स्या॒मिति॑ ।<br>
स ए॒तꣳ स॑प्तदशरा॒त्रम॑पश्यत् ।<br>
तमाह॑रत् । तेना॑यजत । ततो॒ वै सो᳚ऽन्ना॒दो॑ऽभवत् ।<br>
य ए॒वँव् वि॒द्वाꣳस॑स् सप्तदशरा॒त्रमास॑ते ऽन्ना॒दा ए॒व भ॑वन्ति ।</p>
<h4 id="टक-41">टीका</h4>
<p>1अय सप्तदशरात्त्रो विधीयते - प्रजापतिरकामयतेत्यादि ॥ गतम् । तस्य चैतान्यहानि - अतिरात्रो ज्योतिर्गौरायुः पञ्चाहो द्वादशाहस्य दशाहान्यतिरात्र इति ।</p>
<h3 id="मनतर-41">मन्त्रः</h3>
<p>पञ्चा॒हो भ॑वति ।</p>
<h4 id="टक-42">टीका</h4>
<p>पञ्चाह इति । कानि पुनरिमान्यहानि - &lsquo;आभिप्लाविकानामयमविच्छेदः&rsquo; इत्याचार्यः । तत्र वचनसामर्थ्यात्प्राकृतान्यपि पृष्ठ्यहानि गृह्यन्ते । अभिप्लवषडहस्याद्यानि पञ्च गृह्यन्ते । कानि पुनस्तानि - ज्योतिरग्निष्टोमो रथन्तरसामा प्रथमः, गौरुक्थ्यो बृहत्सामा द्वितीयः, आयुरुक्थ्यो रथन्तरसामा तृतीयः, गौरुक्थ्यो बृहत्सामा चतुर्थः, आयुरुक्थ्यो रथन्तरसामा पञ्चमः इति । ज्योतिरग्निष्टोमो बृहत्सामा षष्ठः, स तु त्यज्यते ।</p>
<h3 id="मनतर-42">मन्त्रः</h3>
<p>पञ्च॒ वा ऋ॒तव॑स् सँव्वथ्स॒रः ।
ऋ॒तुष्वे॒व सँ॑व्वथ्स॒रे प्रति॑ तिष्ठ॒न्ति ।<br>
अथो॒ पञ्चा᳚ख्षरा प॒ङ्क्तिः ।
पाङ्क्तो॑ य॒ज्ञः । य॒ज्ञमे॒वाव॑ रुन्ध॒ते ।</p>
<h4 id="टक-43">टीका</h4>
<p>पञ्च वा इत्यादि । गतम् । हेमन्तशिशिशिरयोरेकत्वात् पञ्चत्वम् । अथो अपि च पञ्चत्वान्वयेन पाङ्क्तयज्ञावरोधः । पङ्क्तिप्रभवत्वाद्वा धानादिपञ्चकसाधनत्वाद्वा पाङ्क्तत्वं यज्ञस्य । पङ्क्तिशब्द उत्सादिरित्युक्तम् ॥</p>
<h3 id="सयकतमनतर-31">संयुक्तमन्त्रः</h3>
<p>अस॑त्त्रँ॒व्वा ए॒तत् [20]<br>
यद॑छन्दो॒मय्यँच्छ॑न्दो॒मा भव॑न्ति॒ तेन॑ स॒त्त्रन्दे॒वता॑ ए॒व पृ॒ष्ठैरव॑ रुन्धते प॒शूञ्छ॑न्दो॒मैरोजो॒ वै वी॒र्य॑म्पृ॒ष्ठानि॑ प॒शव॑श्छन्दो॒मा ओज॑स्ये॒व वी॒र्ये॑ प॒शुषु॒ प्रति॑ तिष्ठन्ति</p>
<h3 id="मनतर-43">मन्त्रः</h3>
<p>अस॑त्त्रँ॒व्वा ए॒तद् यद॑छन्दो॒मम् ।
यच्छ॑न्दो॒मा भव॑न्ति॒ तेन॑ स॒त्त्रम् ।<br>
दे॒वता॑ ए॒व पृ॒ष्ठैरव॑ रुन्धते प॒शूञ्छ॑न्दो॒मैः ।<br>
ओजो॒ वै वी॒र्य॑म्पृ॒ष्ठानि॑ प॒शव॑श्छन्दो॒माः ।<br>
ओज॑स्ये॒व वी॒र्ये॑ प॒शुषु॒ प्रति॑ तिष्ठन्ति ।</p>
<h4 id="टक-44">टीका</h4>
<p>2असत्त्रं वा इत्यादि व्याख्यातम् ।  तेन पञ्चाहादुपरि द्वादशाहीयो दशरात्रो गृह्यते ॥</p>
<ul>
<li>अस॑त्त्रँ॒व् वा ए॒तद् यद॑छन्दो॒मम् ।
यच्छ॑न्दो॒मा भव॑न्ति॒ तेन॑ स॒त्त्रम् ।<br>
दे॒वता॑ ए॒व पृ॒ष्ठैरव॑ रुन्धते , प॒शूञ्छ॑न्दो॒मैः ।<br>
ओजो॒ वा वी॒र्य॑म्पृ॒ष्ठानि॑ प॒शव॑श्छन्दो॒मा ।<br>
ओज॑स्ये॒व वी॒र्ये॑ प॒शुषु॒ प्रति॑ तिष्ठन्ति । पञ्चदशरा॒त्रो भ॑वति, पञ्चद॒शो वज्रः॑।<br>
वज्र॑मे॒व भ्रातृ॑व्येभ्य॒ᳶ प्र ह॑रन्ति ।
अ॒ति॒रा॒त्राव॒भितो॑ भवतः ।
इन्द्रि॒यस्य॒ परि॑गृहीत्यै ॥ [15]</li>
</ul>
<h4 id="टक-45">टीका</h4>
<p>2असत्रमित्यादि । । नेदमछन्दोमस्य सत्रस्य प्रतिषेधार्थं, अपि तु छन्दोमवतः प्रशंसार्थं, छन्दोमवतस्सकाशे अछन्दोमं सत्रव्यपदेशं नार्हतीति । ओजसि वीर्ये पशुषु प्रतितिष्ठन्ति प्रतिष्ठां गच्छन्ति । पञ्चदशरात्र इति । छन्दोमविधिः । पञ्चदशो वज्र इति । वीर्यवत्त्वात् । अतिरात्रावित्यादि । गतम् । इन्द्रियपरिग्रहो विशेषः ॥</p>
<h3 id="सयकतमनतर-32">संयुक्तमन्त्रः</h3>
<p>सप्तदशरा॒त्रो भ॑वति सप्तद॒शᳶ प्र॒जाप॑तिᳶ प्र॒जाप॑ते॒राप्त्या॑ अतिरा॒त्राव॒भितो॑ भवतो॒ऽन्नाद्य॑स्य॒ परि॑गृहीत्यै ॥ [21]</p>
<h3 id="मनतर-44">मन्त्रः</h3>
<p>स॒प्त॒द॒श॒रा॒त्रो भ॑वति ।<br>
स॒प्त॒द॒शᳶ प्र॒जाप॑तिः ।
प्र॒जाप॑ते॒राप्त्यै ।<br>
अ॒ति॒रा॒त्राव॒भितो॑ भवतो॒ ,
ऽन्नाद्य॑स्य॒ परि॑गृहीत्यै ॥ [21]</p>
<h4 id="टक-46">टीका</h4>
<p>3सप्तदशरात्र इत्यादि ॥ सप्तदशस्य प्रजासाधनत्वात् सप्तदशः प्रजापतिः । अतिरात्राभ्यां अन्नाद्यस्य परिग्रहः, अन्नाद्यकामो हि प्रजापतिः अन्नाङ्गतेति? ॥</p>
<p>इति सप्तमे तृतीये अष्टमोनुवाकः ॥</p>
<h2 id="अनवक-९-वशतरतरवध">अनुवाकः ९ विंशतिरात्रविधिः</h2>
<h3 id="सयकतमनतर-33">संयुक्तमन्त्रः</h3>
<p>सा वि॒राड्वि॒क्रम्या॑तिष्ठ॒द्ब्रह्म॑णा दे॒वेष्वन्ने॒नासु॑रेषु॒ ते दे॒वा अ॑कामयन्तो॒भय॒ꣳ॒ सँव्वृ॑ञ्जीमहि॒ ब्रह्म॒ चान्न॒ञ्चेति॒ त ए॒ता विꣳ॑श॒तिꣳ रात्री॑रपश्य॒न्ततो॒ वै त उ॒भय॒ꣳ॒ सम॑वृञ्जत॒ ब्रह्म॒ चान्न॑ञ्च ब्रह्मवर्च॒सिनो᳚ऽन्ना॒दा अ॑भव॒न्‌य ए॒वँव्वि॒द्वाꣳस॑ ए॒ता आस॑त उ॒भय॑मे॒व सँव्वृ॑ञ्जते॒ ब्रह्म॒ चान्न॑ञ्च [22]<br>
ब्र॒ह्म॒व॒र्च॒सिनो᳚ऽन्ना॒दा भ॑वन्ति॒</p>
<h3 id="मनतर-45">मन्त्रः</h3>
<p>सा वि॒राड्वि॒क्रम्या॑तिष्ठ॒द् ब्रह्म॑णा दे॒वेष्वन्ने॒नासु॑रेषु ।<br>
ते दे॒वा अ॑कामयन्त -
उ॒भय॒ꣳ॒ सँव्वृ॑ञ्जीमहि॒ ब्रह्म॒ चान्न॒ञ्चेति॑  ।</p>
<h4 id="टक-47">टीका</h4>
<p>1अथ विंशतिरात्र आरभ्यते - सा विराडित्यादि ॥ या द्वादशाहीया दशाक्षरा विराट् विक्रम्य विविधां क्रान्तिं आस्थायातिष्ठत् । कथं? देवेषु ब्रह्मणा ब्रह्मवर्चसेनातिष्ठत् असुरेष्वन्नेन । तत्तत्साधनभावेन तेषुतेषु नि यतमवर्तत इत्यर्थः । ततस्ते देवा अकामयन्त ब्रह्म चान्नं चोभयं संवृञ्जीमहि । वयमेव सम्यक् लभेमहीति ।</p>
<h3 id="मनतर-46">मन्त्रः</h3>
<p>त ए॒ता विꣳ॑श॒तिꣳ रात्री॑रपश्यन् ।<br>
ततो॒ वै त उ॒भय॒ꣳ॒ सम॑वृञ्जत॒ ,
ब्रह्म॒ चान्न॑ञ्च। ब्रह्मवर्च॒सिनो᳚ऽन्ना॒दा अ॑भव॒न्‌ ।<br>
य ए॒वँव् वि॒द्वाꣳस॑ ए॒ता आस॑त ,
उ॒भय॑मे॒व सँव्वृ॑ञ्जते॒ ब्रह्म॒ चान्न॑ञ्च [22] ।<br>
ब्र॒ह्म॒व॒र्च॒सिनो᳚ऽन्ना॒दा भ॑वन्ति ।</p>
<h4 id="टक-48">टीका</h4>
<p>त एता इत्यादि । गतम् । ब्रह्मवर्चसिनः महाब्रह्मवर्चसा अभवन् । अन्नादाः अन्नादनसमर्थाश्चाभवन् । य
एवमित्यादि । गतम् ॥</p>
<h3 id="सयकतमनतर-34">संयुक्तमन्त्रः</h3>
<p>द्वे वा ए॒ते वि॒राजौ॒ तयो॑रे॒व नाना॒ प्रति॑ तिष्ठन्ति</p>
<h3 id="मनतर-47">मन्त्रः</h3>
<p>द्वे वा ए॒ते वि॒राजौ᳚ ।<br>
तयो॑रे॒व नाना॒ प्रति॑ तिष्ठन्ति ।</p>
<h4 id="टक-49">टीका</h4>
<p>2द्वे वा इत्यादि ॥ एकविंशतिरात्रे दशरात्रावित्यर्थः । दशकयोस्तु विराट्त्वेन स्तुतिः तयोर्विराजोर्नाना पृथक् पृथक् प्रतिष्ठिता भवन्ति । विराडन्नम् । यद्वा - दशकाभ्यां तयोः ब्रह्मवर्चसान्नाद्ययोः पृथक्प्रतिष्ठिता भवन्ति ॥</p>
<h3 id="सयकतमनतर-35">संयुक्तमन्त्रः</h3>
<p>वि॒ꣳ॒शो वै पुरु॑षो॒ दश॒ हस्त्या॑ अ॒ङ्गुल॑यो॒ दश॒ पद्या॒ यावा॑ने॒व पुरु॑ष॒स्तमा॒प्त्वोत्ति॑ष्ठन्ति॒</p>
<h3 id="मनतर-48">मन्त्रः</h3>
<p>वि॒ꣳ॒शो वै पुरु॑षो॒ , दश॒ हस्त्या॑ अ॒ङ्गुल॑यो॒, दश॒ पद्याः᳚  ।<br>
यावा॑ने॒व पुरु॑ष॒स् तमा॒प्त्वोत्ति॑ष्ठन्ति ।</p>
<h4 id="टक-50">टीका</h4>
<p>3विंश इति ॥ विंशतेः पूरणो विंशः &lsquo;तस्य पूरणे डट्&rsquo; इति डट्, &lsquo;विशतेर्डिति&rsquo; इति टिलोपः । दश हस्त्याः हस्तयोर्भवाः पद्याः पदयोर्भवाः । &lsquo;शरीरावयवाच्च&rsquo; इति यत् । &lsquo;पद्यत्यतदर्थे&rsquo; इति पद्भावः । एताः पृथग्वीर्याः विंशतिरङ्गुलयः पुरुषजाः तदधीनप्रवृत्तित्वात् । तत्रावयवापेक्षया विंशत्वम्, अवयव्यपेक्षया एकत्वम् । यावानित्यादि । यत्परिमाणं पुरुषसामर्थ्यं तत्सर्वमाप्त्वा उत्तिष्ठन्ति लोके उच्छ्रितं भजन्ते । सत्राद्वा उत्तिष्ठन्ति उदवस्यन्ति ॥</p>
<h3 id="सयकतमनतर-36">संयुक्तमन्त्रः</h3>
<p>ज्योति॒र्गौरायु॒रिति॑ त्र्य॒हा भ॑वन्ती॒यँव्वाव ज्योति॑र॒न्तरि॑ख्ष॒ङ्गौर॒सावायु॑रि॒माने॒व लो॒कान॒भ्यारो॑हन्त्यभिपू॒र्वन्त्र्य॒हा भ॑वन्त्यभिपू॒र्वमे॒व सु॑व॒र्गम् [23]<br>
लो॒कम॒भ्यारो॑हन्ति॒</p>
<h3 id="मनतर-49">मन्त्रः</h3>
<p>ज्योति॒र्गौरायु॒रिति॑ त्र्य॒हा भ॑वन्ति ।<br>
इ॒यँव्वाव ज्योति॑र॒न्तरि॑ख्ष॒ङ्
गौर॒सावायुः॑ ।<br>
इ॒माने॒व लो॒कान॒भ्यारो॑हन्ति ।<br>
अभिपू॒र्वन्त्र्य॒हा भ॑वन्ति ।
अभिपू॒र्वमे॒व सु॑व॒र्गम् [23]  ।
लो॒कम॒भ्यारो॑हन्ति ।</p>
<h4 id="टक-51">टीका</h4>
<p>4अथाहानि विदधाति - ज्योतिरित्यादि ॥ अयं तावदहःक्रमः - अतिरात्रः ज्योतिर्गौरायुरिति त्र्यहस्त्रिरभ्यस्तो नवपृष्ठ्यष्षडहः पुनरपि त्र्यहः प्रतीचीन आयुर्गौर्ज्योतिरतिरात्र इति । एष प्रतिपाद्यते - त्र्यहा इति । त्रय एव बहुत्वस्य कृतार्थत्वात्तद्व्यतिरेकेण च एकादशानामह्नां प्रतिपादनात् । अभिपूर्वमिति । आनुपूर्येणाविच्छेदेन ॥</p>
<h3 id="सयकतमनतर-37">संयुक्तमन्त्रः</h3>
<p>यद॒न्यत॑ᳶ पृ॒ष्ठानि॒ स्युर्विवि॑वधꣵ स्या॒न्मध्ये॑ पृ॒ष्ठानि॑ भवन्ति सविवध॒त्वायौजो॒ वै वी॒र्य॑म्पृ॒ष्ठान्योज॑ ए॒व वी॒र्य॑म्मध्य॒तो द॑धते बृहद्रथन्त॒राभ्याँ᳚य्यन्ती॒यँव्वाव र॑थन्त॒रम॒सौ बृ॒हदाभ्यामे॒व य॒न्त्यथो॑ अ॒नयो॑रे॒व प्रति॑ तिष्ठन्त्ये॒ते वै य॒ज्ञस्या᳚ञ्ज॒साय॑नी स्रु॒ती ताभ्या॑मे॒व सु॑व॒र्गँल्लो॒कँय्य॑न्ति॒ परा᳚ञ्चो॒ वा ए॒ते सु॑व॒र्गँल्लो॒कम॒भ्यारो॑हन्ति॒ ये प॑रा॒चीना॑नि पृ॒ष्ठान्यु॑प॒यन्ति॑ प्र॒त्यङ्त्र्य॒हो भ॑वति प्र॒त्यव॑रूढ्या॒ अथो॒ प्रति॑ष्ठित्या उ॒भयो᳚र्लो॒कयोर्॑ऋ॒द्ध्वोत्ति॑ष्ठन्त्यतिरा॒त्राव॒भितो॑ भवतो ब्रह्मवर्च॒सस्या॒न्नाद्य॑स्य॒ परि॑गृहीत्यै ॥ [24]</p>
<h3 id="मनतर-50">मन्त्रः</h3>
<p>यद॒न्यत॑ᳶ पृ॒ष्ठानि॒ स्युर्विवि॑वधꣵ स्यात् ।<br>
मध्ये॑ पृ॒ष्ठानि॑ भवन्ति सविवध॒त्वाय॑ ।<br>
ओजो॒ वै वी॒र्य॑म् पृ॒ष्ठानि॑ ।
ओज॑ ए॒व वी॒र्य॑म्मध्य॒तो द॑धते ।
बृहद्रथन्त॒राभ्याँ᳚य् यन्ति ।<br>
इ॒यँव्वाव र॑थन्त॒रम् अ॒सौ बृ॒हत् ।
आभ्यामे॒व य॒न्ति ।<br>
अथो॑ अ॒नयो॑रे॒व प्रति॑ तिष्ठन्ति ।
ए॒ते वै य॒ज्ञस्या᳚ञ्ज॒साय॑नी स्रु॒ती ।<br>
ताभ्या॑मे॒व सु॑व॒र्गँल् लो॒कँय्य॑न्ति ।
परा᳚ञ्चो॒ वा ए॒ते सु॑व॒र्गँल् लो॒कम॒भ्यारो॑हन्ति ।<br>
ये प॑रा॒चीना॑नि पृ॒ष्ठान्यु॑प॒यन्ति॑ ।</p>
<h4 id="टक-52">टीका</h4>
<p>5यदन्यत इत्यादि ॥ गतम् । +++(विस्तृतं व्याख्यानमन्यत्र मृग्यम्)+++</p>
<h3 id="मनतर-51">मन्त्रः</h3>
<p>प्र॒त्यङ्त्र्य॒हो भ॑वति प्र॒त्यव॑रूढ्यै ।<br>
अथो॒ प्रति॑ष्ठित्या उ॒भयो᳚र्लो॒कयोर्॑ऋ॒द्ध्वोत्ति॑ष्ठन्ति । अतिरा॒त्राव॒भितो॑ भवतः ।<br>
ब्र॒ह्म॒व॒र्च॒सस्या॒न्नाद्य॑स्य परि॑गृहीत्यै ॥ [24]</p>
<h4 id="टक-53">टीका</h4>
<p>प्रत्यङ्ङिति पृष्ठेभ्यः पर एकस्त्र्यहः प्रतीचीनो भवति । अतिरात्राभ्यां ब्रह्मवर्चसान्नाद्ययोः परिग्रहः ॥</p>
<p>इति सप्तमे तृतीये नवमोनुवाकः ॥</p>
<h2 id="अनवक-१०-एकवशतरतरवध">अनुवाकः १० एकविंशतिरात्रविधिः</h2>
<h3 id="सयकतमनतर-38">संयुक्तमन्त्रः</h3>
<p>अ॒सावा॑दि॒त्यो᳚ऽस्मिल्लोँ॒क आ॑सी॒त्तन्दे॒वाᳶ पृ॒ष्ठैᳶ प॑रि॒गृह्य॑ सुव॒र्गँल्लो॒कम॑गमय॒न्परै॑र॒वस्ता॒त्पर्य॑गृह्णन्दिवाकी॒र्त्ये॑न सुव॒र्गे लो॒के प्रत्य॑स्थापय॒न्परैः᳚ प॒रस्ता॒त्पर्य॑गृह्णन्पृ॒ष्ठैरु॒पावा॑रोह॒न्थ्स वा अ॒सावा॑दि॒त्यो॑ऽमुष्मिँ॑ल्लो॒के परै॑रुभ॒यत॒ᳶ परि॑गृहीतो॒</p>
<h3 id="मनतर-52">मन्त्रः</h3>
<p>अ॒सावा॑दि॒त्यो᳚ऽस्मिल्लोँ॒क आ॑सीत् ।<br>
तन्दे॒वाᳶ पृ॒ष्ठैᳶ प॑रि॒गृह्य॑ सुव॒र्गँल्लो॒कम॑गमयन् ।   परै॑र॒वस्ता॒त्पर्य॑गृह्णन्दिवाकी॒र्त्ये॑न सुव॒र्गे लो॒के प्रत्य॑स्थापय॒न् ।</p>
<h4 id="टक-54">टीका</h4>
<p>1अथैकविंशतिरात्रः प्रस्तयूते - असावित्यादि ॥ असौ इदानीमुपरि वर्तमानः असौ आदित्यः पूर्वस्मिन् मनुष्यलोके आसीत् । अथ देवाः तं पृष्ठैः पृष्ठस्थानीयैष्षड्भिरहोभिः परिगृह्य अस्माल्लोकात् स्वर्गं लोकमगमयन् दिवाकीर्त्येन प्रत्यस्थापयन् प्रतिष्ठापितवन्तः । दिवाकीर्त्यं नाम सामविशेषः । तत्सामकमहरपि दिवाकीर्त्यम् । यत्रोदित आदित्ये प्रातरनुवाकमुपाकरोति ।</p>
<h3 id="मनतर-53">मन्त्रः</h3>
<p>परैः᳚ प॒रस्ता॒त्पर्य॑गृह्णन् , पृ॒ष्ठैरु॒पावा॑रोहन् ।<br>
स वा अ॒सावा॑दि॒त्यो॑ऽमुष्मिँ॑ल्लो॒के परै॑रुभ॒यत॒ᳶ परि॑गृहीतः ।</p>
<h4 id="टक-55">टीका</h4>
<p>अथ पुनरपि परैः परस्सामभिः त्रिभिरहोभिः तं परस्तादुपरि पर्यगृह्णन् । अथ पृष्ठेरुपरि तेष्षड्भिरहोभिः आवृतैरुपावारोहन् स्वर्गलोकात्पृथिवीमुपावारोहन् तस्मात्सोऽयमसावादित्यो अमुष्मिन् लोके परैः परस्सामभिरुभयतः परस्तादवस्ताच्च परिगृहीतः ॥</p>
<h3 id="सयकतमनतर-39">संयुक्तमन्त्रः</h3>
<p>यत्पृ॒ष्ठानि॒ भव॑न्ति सुव॒र्गमे॒व तैर्लो॒कँय्यज॑माना यन्ति॒ परै॑र॒वस्ता॒त्परि॑ गृह्णन्ति दिवाकी॒र्त्ये॑न [25]<br>
सु॒व॒र्गे लो॒के प्रति॑ तिष्ठन्ति॒ परैः᳚ प॒रस्ता॒त्परि॑ गृह्णन्ति पृ॒ष्ठैरु॒पाव॑रोहन्ति॒ यत्परे॑ प॒रस्ता॒न्न स्युᳶ परा᳚ञ्चस्सुव॒र्गाल्लो॒कान्निष्प॑द्येर॒न्‌यद॒वस्ता॒न्न स्युᳶ प्र॒जा निर्द॑हेयुर॒भितो॑ दिवाकी॒र्त्य॑म्पर॑स्सामानो भवन्ति सुव॒र्ग ए॒वैना᳚ल्लोँ॒क उ॑भ॒यत॒ᳶ परि॑ गृह्णन्ति॒</p>
<h3 id="मनतर-54">मन्त्रः</h3>
<p>यत्पृ॒ष्ठानि॒ भव॑न्ति ,
सुव॒र्गमे॒व तैर्लो॒कँय्यज॑माना यन्ति ।<br>
परै॑र॒वस्ता॒त्परि॑ गृह्णन्ति ।
दि॒वा॒की॒र्त्ये॑न सु॒व॒र्गे लो॒के प्रति॑ तिष्ठन्ति । [25]<br>
परैः᳚ प॒रस्ता॒त्परि॑ गृह्णन्ति, पृ॒ष्ठैरु॒पाव॑रोहन्ति ।</p>
<h4 id="टक-56">टीका</h4>
<p>2यत्पृष्ठानीत्यादि ॥ गतम् । +++(विस्तृतं व्याख्यानमन्यत्र मृग्यम्)+++</p>
<h3 id="मनतर-55">मन्त्रः</h3>
<p>यत्परे॑ प॒रस्ता॒न्न स्युᳶ परा᳚ञ्चस् सुव॒र्गाल् लो॒कान्निष्प॑द्येर॒न्‌ ।</p>
<h4 id="टक-57">टीका</h4>
<p>यत्पर इत्यादि । यदि परस्सामानः परस्तादुपरिष्टान्न स्युः । सज्ञायां व्यत्ययेन सर्वनामत्वम् । पराञ्चः परागताः स्वर्गान्निष्पद्येरन् निर्गच्छेरन् स्वर्गमतीत्योपरि गच्छेयुः ।</p>
<h3 id="मनतर-56">मन्त्रः</h3>
<p>यद॒वस्ता॒न्न स्युᳶ प्र॒जा निर्द॑हेयुः ।<br>
अ॒भितो॑ दिवाकी॒र्त्य॑म्पर॑स्सामानो भवन्ति ।<br>
सुव॒र्ग ए॒वैना᳚ल्लोँ॒क उ॑भ॒यत॒ᳶ परि॑ गृह्णन्ति ।</p>
<h4 id="टक-58">टीका</h4>
<p>अथ यद्यवस्तादधस्तात् परस्सामानो न स्युः प्रजाः पृथिवीस्थानं निर्दहेयुः आदित्यनामानो यजमानाः तस्मादभितो दिवाकीर्त्यं विषुवन्तं उभयतः परस्सामानः स्वर्गस्थितान् यजमानान् उभयतः परिगृह्णन्ति ऊर्ध्वाधः पातभीतान् धारयन्ति । &lsquo;अभितः परितः&rsquo; हति द्वितीया ॥</p>
<h3 id="सयकतमनतर-40">संयुक्तमन्त्रः</h3>
<p>यज॑माना॒ वै दि॑वाकी॒र्त्यꣳ॑ सँव्वथ्स॒रᳶ पर॑स्सामानो॒ऽभितो॑ दिवाकी॒र्त्य॑म्पर॑स्सामानो भवन्ति सँव्वथ्स॒र ए॒वोभ॒यतः॑ [26]<br>
प्रति॑ तिष्ठन्ति पृ॒ष्ठँव्वै दि॑वाकी॒र्त्य॑म्पा॒र्श्वे पर॑स्सामानो॒ऽभितो॑ दिवाकी॒र्त्य॑म्पर॑स्सामानो भवन्ति॒ तस्मा॑द॒भित॑ᳶ पृ॒ष्ठम्पा॒र्श्वे भूयि॑ष्ठा॒ ग्रहा॑ गृह्यन्ते॒ भूयि॑ष्ठꣳ शस्यते य॒ज्ञस्यै॒व तन्म॑ध्य॒तो ग्र॒न्थङ्ग्र॑थ्न॒न्त्यवि॑स्रꣳसाय</p>
<h3 id="मनतर-57">मन्त्रः</h3>
<p>यज॑माना॒ वै दि॑वाकी॒र्त्य᳚म् ।
सँ॒व्व॒थ्स॒रᳶ पर॑स्सामानः ।<br>
अ॒भितो॑ दिवाकी॒र्त्य॑म् पर॑स्सामानो भवन्ति ।<br>
सँव्वथ्स॒र ए॒वोभ॒यतः॑ ,<br>
प्रति॑ तिष्ठन्ति ।[26]</p>
<h4 id="टक-59">टीका</h4>
<p>3यजमाना इत्यादि ॥ गतम् ।</p>
<h3 id="मनतर-58">मन्त्रः</h3>
<p>पृ॒ष्ठँव्वै दि॑वाकी॒र्त्य॑म्पा॒र्श्वे पर॑स्सामानः ।<br>
अ॒भितो॑  दिवाकी॒र्त्य॑म्पर॑स्सामानो भवन्ति ।<br>
तस्मा॑द॒भित॑ᳶ पृ॒ष्ठम्पा॒र्श्वे ।</p>
<h4 id="टक-60">टीका</h4>
<p>पृष्ठं वा इत्यादि । पृष्ठं पार्श्वस्थानीयत्वात् तस्मात्पृष्ठमभितः पार्श्वे कॢप्ते प्रजानाम् ।</p>
<h3 id="मनतर-59">मन्त्रः</h3>
<p>भूयि॑ष्ठा॒ ग्रहा॑ गृह्यन्ते ।
भूयि॑ष्ठꣳ शस्यते ।<br>
य॒ज्ञस्यै॒व तन्म॑ध्य॒तो ग्र॒न्थङ्ग्र॑थ्न॒न्त्यवि॑स्रꣳसाय ।</p>
<h4 id="टक-61">टीका</h4>
<p>भूयिष्ठा इत्यादि । बहुतमा अतिग्राह्यमध्यमेषु सप्तस्वहस्सु गह्यन्ते । भूयांसोस्य यज्ञस्य मध्ये ग्रन्थिं ग्रथ्नन्ति कुर्वन्ति यज्ञस्याविस्रंसाय अनधःपतनाय ॥</p>
<h3 id="सयकतमनतर-41">संयुक्तमन्त्रः</h3>
<p>स॒प्त गृ॑ह्यन्ते स॒प्त वै शी॑र्‌ष॒ण्याः᳚ प्रा॒णाᳶ प्रा॒णाने॒व यज॑मानेषु दधति॒</p>
<h3 id="मनतर-60">मन्त्रः</h3>
<p>स॒प्त गृ॑ह्यन्ते ।
स॒प्त वै शी॑र्‌ष॒ण्याः᳚ प्रा॒णाः ।<br>
प्रा॒णाने॒व यज॑मानेषु दधति ।</p>
<h4 id="टक-62">टीका</h4>
<p>4सप्त गृह्यन्त इति ॥ त्रिषु परस्सामसु त्रीनतिग्राह्यान् गृह्णाति &lsquo;उपयामगृहीतोस्यद्भ्यस्त्वौषधीम्यः&rsquo; इत्यादिभिः त्रिभिः एतानेवावृत्तानर्वाक् सामसु तानूर्ध्वानावृत्तांश्च विषुवाति । तेषां मध्ये सूर्यमुदुत्यं जातवेदसमिति । शीर्षण्याः शिरसि भवाः । &lsquo;शरीरावयवाच्च&rsquo; इति यत्, &lsquo;ये च तद्धिते&rsquo; इति शीर्षन्भावः ॥</p>
<h3 id="सयकतमनतर-42">संयुक्तमन्त्रः</h3>
<p>यत्प॑रा॒चीना॑नि पृ॒ष्ठानि॒ भव॑न्त्य॒मुमे॒व तैर्लो॒कम॒भ्यारो॑हन्ति॒ यदि॒मँल्लो॒कन्न [27]<br>
प्र॒त्य॒व॒रोहे॑यु॒रुद्वा॒ माद्ये॑यु॒र्यज॑माना॒ᳶ प्र वा॑ मीयेर॒न्‌यत्प्र॑ती॒चीना॑नि पृ॒ष्ठानि॒ भव॑न्ती॒ममे॒व तैर्लो॒कम्प्र॒त्यव॑रोह॒न्त्यथो॑ अ॒स्मिन्ने॒व लो॒के प्रति॑ तिष्ठ॒न्त्यनु॑न्मादा॒य</p>
<h3 id="मनतर-61">मन्त्रः</h3>
<p>यत्प॑रा॒चीना॑नि पृ॒ष्ठानि॒ भव॑न्ति ,
अ॒मुमे॒व तैर्लो॒कम् अ॒भ्यारो॑हन्ति ।</p>
<p>यदि॒मँल्लो॒कन्न प्र॑त्यव॒रोहे॑यु॒र् उद् वा॒ माद्ये॑यु॒र् , यज॑माना॒ᳶ प्र वा॑ मीयेरन्‌ ।</p>
<p>यत्प्र॑ती॒चीना॑नि पृ॒ष्ठानि॒ भव॑न्ति ।
इ॒ममे॒व तैर्लो॒कम्प्र॒त्यव॑रोह॒न्ति ।<br>
अथो॑ अ॒स्मिन्न् ए॒व लो॒के प्रति॑ तिष्ठ॒न्त्य् अनु॑न्मादाय ।</p>
<h4 id="टक-63">टीका</h4>
<p>5यत्पराचीनानीत्यादि ॥ पराचीनानि ऊर्ध्वान्येव यद्युभयतोपि पृष्ठानि भवन्ति अमुमेव लोकं अभ्यारोहन्ति तैः तथाविधैः । ततश्च यदिमं लोकं न प्रत्यवरोहेयुः उन्माद्येयुर्वा प्रमीयेरन्वा यजमानाः तस्माद्यत्प्रतीचीनानि आवृत्तानि पृष्ठानि भवन्ति तेनेमं लोकं यजमानाः प्रत्यवरोहन्ति । अपि च अमुष्मात् प्रत्यवरुह्य अस्मिन् लोके प्रतितिष्ठन्ति । तच्चानुन्मादाय भवति । &lsquo;विभाषाञ्चेः&rsquo; इति खः । &lsquo;गतिर्गतौ&rsquo; इति पूर्वस्य गतेर्निघातः, &lsquo;तिङि चोदात्तवति&rsquo; इति परस्य तिङ उदात्तत्वम् ॥</p>
<h3 id="सयकतमनतर-43">संयुक्तमन्त्रः</h3>
<p>इन्द्रो॒ वा अप्र॑तिष्ठित आसी॒थ्स प्र॒जाप॑ति॒मुपा॑धाव॒त्तस्मा॑ ए॒तमे॑कविꣳशतिरा॒त्रम्प्राय॑च्छ॒त्तमाह॑र॒त्तेना॑यजत॒ ततो॒ वै स प्रत्य॑तिष्ठ॒द्</p>
<h3 id="मनतर-62">मन्त्रः</h3>
<p>इन्द्रो॒ वा अप्र॑तिष्ठित आसीत् ।
स प्र॒जाप॑ति॒मुपा॑धावत् ।<br>
तस्मा॑ ए॒तमे॑कविꣳशतिरा॒त्रम्प्राय॑च्छ॒त् ।<br>
तमाह॑रत् । तेना॑यजत ।
ततो॒ वै स प्रत्य॑तिष्ठत् ।</p>
<h4 id="टक-64">टीका</h4>
<p>6इन्द्रो वा इत्यादि । गतम् ॥ +++(विस्तृतं व्याख्यानमन्यत्र मृग्यम्)+++</p>
<h3 id="सयकतमनतर-44">संयुक्तमन्त्रः</h3>
<p>ये ब॑हुया॒जिनोऽप्र॑तिष्ठिताः [28]<br>
स्युस्त ए॑कविꣳशतिरा॒त्रमा॑सीर॒न्द्वाद॑श॒ मासा॒ᳶ पञ्च॒र्तव॒स्त्रय॑ इ॒मे लो॒का अ॒सावा॑दि॒त्य ए॑कवि॒ꣳ॒श ए॒ताव॑न्तो॒ वै दे॑वलो॒कास्तेष्वे॒व य॑थापू॒र्वम्प्रति॑ तिष्ठन्त्</p>
<h3 id="मनतर-63">मन्त्रः</h3>
<p>ये ब॑हुया॒जिनोऽप्र॑तिष्ठितास्स्युः । [28]
त ए॑कविꣳशतिरा॒त्रमा॑सीरन् ।<br>
द्वाद॑श॒ मासा॒ᳶ पञ्च॒र्तव॒स् , त्रय॑ इ॒मे लो॒का, अ॒सावा॑दि॒त्य ए॑कवि॒ꣳ॒शः ।<br>
ए॒ताव॑न्तो॒ वै दे॑वलो॒काः ।
तेष्वे॒व य॑थापू॒र्वम् प्रति॑ तिष्ठन्ति ।</p>
<h4 id="टक-65">टीका</h4>
<p>7ये बहुयाजिन इत्यादि ॥ ये बहुभिः यज्ञैः इष्टवन्तोपि अप्रतिष्ठिता एव स्युः । त इत्यादि । मासर्तुलोकादयः आत्मनो योगस्थानानि एतावन्तो देवलोकाः तेषु सर्वेषु यथा पूर्वमनुक्रमेण प्रतिष्ठां गच्छन्ति ॥</p>
<h3 id="सयकतमनतर-45">संयुक्तमन्त्रः</h3>
<p>अ॒सावा॑दि॒त्यो न व्य॑रोचत॒ स प्र॒जाप॑ति॒मुपा॑धाव॒त्तस्मा॑ ए॒तमे॑कविꣳशतिरा॒त्रम्प्राय॑च्छ॒त्तमाह॑र॒त्तेना॑यजत॒ ततो॒ वै सो॑ऽरोचत॒ य ए॒वँव्वि॒द्वाꣳ॑स एकविꣳशतिरा॒त्रमास॑ते॒ रोच॑न्त ए॒वैक॑विꣳशतिरा॒त्रो भ॑वति॒</p>
<h3 id="मनतर-64">मन्त्रः</h3>
<p>अ॒सावा॑दि॒त्यो न व्य॑रोचत ।
स प्र॒जाप॑ति॒मुपा॑धावत्।<br>
तस्मा॑ ए॒तमे॑कविꣳशतिरा॒त्रम्प्राय॑च्छत ।<br>
तमाह॑रत । तेना॑यजत ।
ततो॒ वै सो॑ऽरोचत ।<br>
य ए॒वँव्वि॒द्वाꣳ॑स एकविꣳशतिरा॒त्रमास॑ते॒ , रोच॑न्त ए॒व ।<br>
ए॒क॒वि॒ꣳ॒श॒ति॒रा॒त्रो भ॑वति ।</p>
<h4 id="टक-66">टीका</h4>
<p>8असौ इत्यादि ॥ गतम् ॥ +++(विस्तृतं व्याख्यानमन्यत्र मृग्यम्)+++</p>
<h3 id="सयकतमनतर-46">संयुक्तमन्त्रः</h3>
<p>रुग्वा ए॑कवि॒ꣳ॒शो रुच॑मे॒व ग॑च्छ॒न्त्यथो᳚ प्रति॒ष्ठामे॒व प्र॑ति॒ष्ठा ह्ये॑कवि॒ꣳ॒शो॑ऽतिरा॒त्राव॒भितो॑ भवतो ब्रह्मवर्च॒सस्य॒ परि॑गृहीत्यै ॥ [29]</p>
<h3 id="मनतर-65">मन्त्रः</h3>
<p>रुग्वा ए॑कवि॒ꣳ॒शः ।
रुच॑मे॒व ग॑च्छ॒न्त्यथो᳚ प्रति॒ष्ठामे॒व ।
प्र॑ति॒ष्ठा ह्ये॑कवि॒ꣳ॒शः ।</p>
<h4 id="टक-67">टीका</h4>
<p>9रुगित्यादि ॥ रोचनशीलत्वात् तस्माद्रुचं दीप्तिं प्राप्नुवन्ति । अपि च एकविंशस्य प्रतिष्ठात्वात् प्रतिष्ठामपि गच्छन्त्येव ।</p>
<h3 id="मनतर-66">मन्त्रः</h3>
<p>अ॒ति॒रा॒त्राव॒भितो॑ भवतो, ब्रह्मवर्च॒सस्य॒ परि॑गृहीत्यै ॥ [29]</p>
<h4 id="टक-68">टीका</h4>
<p>अतिरात्रावित्यादि । गतम् । ब्रह्मवर्चसपरिग्रहो विशेषः । यथा त्रिरात्रः पृष्ठ्यष्षडहः परस्सामानस्त्रयः विषूवान् आवृत्ताः परस्सामानः प्रतीचीनाः पृष्ठ्यष्षडहोतिरात्रः इति ॥</p>
<p>सप्तमे तृतीये दशमोनुवाकः ॥</p>
<h2 id="अनवक-११-अशवमधमनतरष---आपतहममनतर">अनुवाकः ११ अश्वमेधमन्त्रेषु - आप्तिहोममन्त्राः</h2>
<h3 id="सयकतमनतर-47">संयुक्तमन्त्रः</h3>
<p>अ॒र्वाङ्य॒ज्ञस्सङ्क्रा॑मत्व॒मुष्मा॒दधि॒ माम॒भि । ऋषी॑णाँ॒य्यᳶ पु॒रोहि॑तः ।</p>
<h3 id="मनतर-67">मन्त्रः</h3>
<p>अ॒र्वाङ् य॒ज्ञस् सङ्क्रा॑मत्व् अ॒मुष्मा॒दधि॒ माम॒भि । ऋषी॑णाँ॒य् यᳶ पु॒रोहि॑तः ।</p>
<h4 id="टक-69">टीका</h4>
<p>1अथाश्वमेधे अष्टावाहुतीः जुहोति - अर्वाङित्यादि ॥ प्रथमा गायत्री त्रिपदा । अर्वाङितो मुखो यज्ञः संक्रामतु यजमानं समागच्छतु । कीदृशः? ऋषीणां ज्ञानवतां यजमानानां यः पुरोहितः सर्वार्थेषु साधनभावेन पुरस्तान्निहितः । &lsquo;पुरोव्ययम्&rsquo; इति गतित्वात् &lsquo;गतिरनन्तरः&rsquo; इति प्रकृतिस्वरत्वम् । सोयं यज्ञो मामभि मामेव लक्षीकृत्य अधिकमर्वाक् संक्रामतु आगच्छतु । अर्वागञ्चतीति &lsquo;ऋत्विक्&rsquo; इत्यादिना क्विन्, &lsquo;क्विन्प्रत्ययस्य कुः&rsquo; इति कुत्वम् । अमुष्माद्देवदत्तादेरपक्रम्य यो मां द्वेष्टि तं हित्वा मामभि संक्रामतु ॥</p>
<h3 id="सयकतमनतर-48">संयुक्तमन्त्रः</h3>
<p>निर्दे॑व॒न्निर्वी॑रङ्कृ॒त्वा विष्क॑न्ध॒न्तस्मि॑न्‌हीयताँ॒य्यो᳚ऽस्मान्द्वेष्टि॑ । शरी॑रँय्यज्ञशम॒लङ्कुसी॑द॒न्तस्मि᳚न्थ्सीदतु॒ यो᳚ऽस्मान्द्वेष्टि॑ ।</p>
<h3 id="मनतर-68">मन्त्रः</h3>
<p>निर्दे॑व॒न् निर्वी॑रङ्कृ॒त्वा विष्क॑न्ध॒न् तस्मि॑न्‌हीयताँ॒य् यो᳚ऽस्मान् द्वेष्टि॑  ।</p>
<h4 id="टक-70">टीका</h4>
<p>2अथ द्वितीया - निर्देवमिति ॥ पङ्क्तिविशेषः । निर्देवं निर्गता देवा यस्मात्तं निस्स्वाहाकारवषट्कारतया देवैर्बहिष्कृतं निर्वीरं निर्गतवीरं देवेन पुरुषकारेण च विरहितं कृत्वा विष्कन्धं विविधशोषणं शरीरं कृपणं तस्मिन् हीयतां स्थाप्यताम् । हि गतौ । दधातेर्वा छान्दसो हिभावः । उत्तरार्धर्चे स्थितं शरीरग्रहणमिह संबध्यते । यद्वा - द्वेष्टरि निर्देवादिगुणे कृते तस्मिन् तस्य शरीरं विविधशोषं हीयतां क्षीयताम् । जहातेर्घुमास्थादिना ईत्वम् । स्कन्धेर्घञ् । &lsquo;वेस्कन्देरनिष्ठायाम्&rsquo; इति षत्वम् । व्यत्ययेन घत्वम् । सर्वत्राव्ययपूर्वपदप्रकृतिस्वरत्वम् । यद्वा - विरूपस्कन्धावयवं शरीरम् । सुषामादित्वात् षत्वम् । तद्द्वेष्टरि स्थाप्यताम् । तादृशं वा तत्क्षीयतां प्रवृत्त्यभावेन ।</p>
<h3 id="मनतर-69">मन्त्रः</h3>
<p>शरी॑रँय् यज्ञशम॒लङ् कुसी॑द॒न् तस्मि᳚न्थ्सीदतु॒ , यो᳚ऽस्मान्द्वेष्टि॑ ।</p>
<h4 id="टक-71">टीका</h4>
<p>तदेवाह - यज्ञशमलं शमेरौणादिको लप्रत्ययः । अगागमश्च । कुसीदं वृद्धिप्रयोगजीवनं यज्ञशमलं यज्ञानर्हत्वनिमित्तं तस्मिन् सीदतु जीविकात्वेन वर्तताम् । ततश्चायज्ञीयत्वं &lsquo;यज्ञेन देवेभ्यः&rsquo; इति वचनात् न कदाचिदप्यनृणस्स्यात् । यज्ञनिमित्तानि च श्रेयांसि न प्राप्नुयात् । योस्वान् द्वेष्टीति ॥</p>
<h3 id="सयकतमनतर-49">संयुक्तमन्त्रः</h3>
<p>यज्ञ॑ य॒ज्ञस्य॒ यत्तेज॒स्तेन॒ सङ्क्रा॑म॒ माम॒भि । ब्रा॒ह्म॒णानृ॒त्विजो॑ दे॒वान्‌य॒ज्ञस्य॒ तप॑सा॒ ते सवा॒हमा हु॑वे ।</p>
<h3 id="मनतर-70">मन्त्रः</h3>
<p>यज्ञ॑ य॒ज्ञस्य॒ यत्तेज॒स् तेन॒ सङ्क्रा॑म॒ माम॒भि ।<br>
ब्रा॒ह्म॒णान् ऋ॒त्विजो॑ दे॒वान्‌य॒ज्ञस्य॒ तप॑सा॒,  ते सवा॒हमा हु॑वे ।</p>
<h4 id="टक-72">टीका</h4>
<p>3अथ तृतीया - यज्ञ यज्ञस्येति ॥ उपरिष्टाद्बृहती चतुर्थस्य द्वादशा क्षरत्वात् अन्येषां चाष्टाक्षरत्वात् । उक्तं यज्ञो मामभिसंक्रामत्विति; अधुना यज्ञं प्रत्यक्षवदाह - हे यज्ञ! यज्ञस्य सम्यगनुष्ठितस्थ तव यत्तेजः तेन मामभिसंक्राम यथा मय्यपि तेजः स्यात्, यथा चाहं ब्राह्मणान् ऋत्विजो देवांश्च यज्ञस्य तव तपसा इह अस्मिन् प्रयोगे आह्वये आह्वयामि; तव हि तेजसा निर्भयोऽहं इमान् आह्वातुमर्हामि । हे सव! महायज्ञ! । ह्वयतेर्लटि शपो लुक् । &lsquo;बहुलं छन्दसि&rsquo; इति संप्रसारणम् ॥</p>
<h3 id="सयकतमनतर-50">संयुक्तमन्त्रः</h3>
<p>इ॒ष्टेन॑ प॒क्वमुप॑ [30]<br>
ते॒ हु॒वे॒ स॒वा॒हम् । सन्ते॑ वृञ्जे सुकृ॒तꣳ सम्प्र॒जाम्प॒शून् ।</p>
<h3 id="मनतर-71">मन्त्रः</h3>
<p>इ॒ष्टेन॑ प॒क्वमुप॑ ते हुवे स॒वाहम्  [30] ।<br>
सन्ते॑ वृञ्जे सुकृ॒तꣳ सम्प्र॒जाम् प॒शून् ।</p>
<h4 id="टक-73">टीका</h4>
<p>4अथ चतुर्थी - इष्टेनेति ॥ द्विपदा जगती द्व्यक्षराधिका । अहमादिः द्वितीयः पादः । पादमध्येवस्यति छन्दोविचितिव्यत्ययोऽयम् । हे सव त्वयि मयि संक्रान्ते अहं तव इष्टेन त्वत्संबन्धिना यजमानेन पक्वमुपहुवे उपह्वयामि मम भोगार्थं आकाङ्क्षामि । किंच - तवेष्टेन सुकृतं प्रजां पशून् संवृजे समाकर्षामि ॥</p>
<h3 id="सयकतमनतर-51">संयुक्तमन्त्रः</h3>
<p>प्रै॒षान्थ्सा॑मिधे॒नीरा॑घा॒रावाज्य॑भागा॒वाश्रु॑तम्प्र॒त्याश्रु॑त॒मा शृ॑णामि ते । प्र॒या॒जा॒नू॒या॒जान्थ्स्वि॑ष्ट॒कृत॒मिडा॑मा॒शिष॒ आ वृ॑ञ्जे॒ सुवः॑ ।</p>
<h3 id="मनतर-72">मन्त्रः</h3>
<p>प्रै॒षान्थ्सा॑मिधे॒नीरा॑घा॒राव् आज्य॑भागा॒व्  आश्रु॑तम् प्र॒त्याश्रु॑त॒म् आ शृ॑णामि ते ।</p>
<p>प्र॒या॒ज + अ॒नू॒या॒जान् थ्स्वि॑ष्ट॒कृत॒मिडा॑म् आ॒शिष॒ आ वृ॑ञ्जे॒ सुवः॑ ।</p>
<h4 id="टक-74">टीका</h4>
<p>5अथ पञ्चमी - प्रैषानिति । । उपरिष्टाज्ज्योतिर्जगती, चतुर्थस्य पादस्याष्टाक्षरत्वात् । प्रैषादयः प्रसिद्धाः । तान् त्वदर्थमाशृणोमि आश्रयामि । श्रयतेर्विकरणव्यत्ययः, संप्रसारणं छान्दसम् । धात्वन्तरं वा द्रष्टव्यम् । प्रैष्यन्ते एभिरिति प्रैषाः &lsquo;प्रादूहोढोढ्यैषैष्येषु&rsquo; इति वृद्धिः, थाथादिनोत्तरपदान्तोदात्तत्वम् । &lsquo;समिधामाधाने षेण्यः&rsquo; इति षित्वात् ङीष् । आघार्यते इत्याघारौ । आज्यं भागो ययोः । आश्रुतं अश्रावितम् । &lsquo;गतिरनन्तरः&rsquo; इति गतेः प्रकृतिस्वरत्वम् । प्रत्याश्रुतं प्रत्याश्रावितम् । पूर्वेणानन्तरस्य गतेः स्वरः । प्रयाजाः प्रथमयागाः । &lsquo;प्रयाजानू-
याजौ यज्ञाङ्गे&rsquo; इति कुत्वाभावः । स्विष्टं करोतीति स्विष्टकृत् । इडा प्रसिद्धा । एतानाश्रित्य आशिषः आशासनीयानि फलानि । &lsquo;आशासः क्वौ&rsquo; इतीत्वम् । सुवः स्वर्गं च आवृञ्जे आवृञ्जामि । स्वर्गस्य प्राधान्यात्पुनरुपादानम् यथा - &lsquo;ब्राह्मणा आयाता वसिष्ठोप्यायातः&rsquo; इति ॥</p>
<h3 id="सयकतमनतर-52">संयुक्तमन्त्रः</h3>
<p>अ॒ग्निनेन्द्रे॑ण॒ सोमे॑न॒ सर॑स्वत्या॒ विष्णु॑ना दे॒वता॑भिः । या॒ज्या॒नु॒वा॒क्या᳚भ्या॒मुप॑ ते हुवे सवा॒हँय्य॒ज्ञमा द॑दे ते॒ वष॑ट्कृतम् ।</p>
<h3 id="मनतर-73">मन्त्रः</h3>
<p>अ॒ग्निनेन्द्रे॑ण॒ , सोमे॑न॒ , सर॑स्वत्या॒ , विष्णु॑ना दे॒वता॑भिः ।<br>
या॒ज्या॒नु॒वा॒क्या᳚भ्या॒म् उप॑ ते हु॒वे॒ ।<br>
स॒व + अ॒हँय् य॒ज्ञम् आ द॑दे ते॒ वष॑ट्कृतम् ।</p>
<h4 id="टक-75">टीका</h4>
<p>6अथ षष्ठी - अग्निनेति ॥ पुरस्ताज्ज्योतिर्जगती; प्रथमस्याष्टाक्षरत्वात् । अहमादिश्चतुर्यः पादः । अग्न्यादिदिः हविर्भाग्भिः देवताभिः याज्यानुवाक्याभ्यां च हविषां विधिप्रधानाभ्यां च त्वदर्थमहमुपहवे उपजुहोमि । हे सव! पूर्ववच्छपो लुक् । ततश्च यज्ञं वषट्कृतं कृतवषट्कारं विलक्षणं ते त्वत्प्रसादात् अहं आददे उत्पादयामि । वषट्छन्दस्यौर्यादित्वेन गतित्वात् &lsquo;गतिरनन्तरः&rsquo; इति गतेः स्वरः ॥</p>
<h3 id="सयकतमनतर-53">संयुक्तमन्त्रः</h3>
<p>स्तु॒तꣳ श॒स्त्रम्प्र॑तिग॒रङ्ग्रह॒मिडा॑मा॒शिषः॑ [31]<br>
आ वृ॑ञ्जे॒ सुवः॑ । प॒त्नी॒सँ॒य्या॒जानुप॑ ते हुवे सवा॒हꣳ स॑मिष्टय॒जुरा द॑दे॒ तव॑ ।</p>
<h3 id="मनतर-74">मन्त्रः</h3>
<p>स्तु॒तꣳ श॒स्त्रम् प्र॑तिग॒रङ्ग्रह॒मिडा॑म् आ॒शिषः॑ । [31]<br>
आ वृ॑ञ्जे॒ सुवः॑ ।<br>
प॒त्नी॒सँ॒य्या॒जान् उप॑ ते हु॒वे॒ । स॒व अ॒हꣳ स॑मिष्टय॒जुर् आ द॑दे॒ तव॑ ।</p>
<h4 id="टक-76">टीका</h4>
<p>7अथ सप्तमी - स्तुतमित्यादि ॥ इयमपि परस्ताज्ज्योतिर्जगती । पूर्ववत् अहमादिश्चतुर्थः पादः । स्तुतं स्तोत्रं तदादीनि इडान्तानि आवृञ्जे आकर्षामि । ततः एतैः आशिषः स्वर्गं च आवृञ्जे । किं च पत्नीसंयाजान् ते त्वदर्थं अहं उपहुवे उपजुहोमि । हे सव! कि च त्वदर्थं समिष्टयजुः आददे निर्वर्तयामि ॥</p>
<h3 id="सयकतमनतर-54">संयुक्तमन्त्रः</h3>
<p>प॒शून्थ्सु॒तम्पु॑रो॒डाशा॒न्थ्सव॑ना॒न्योत य॒ज्ञम् । दे॒वान्थ्सेन्द्रा॒नुप॑ ते हुवे सवा॒हम॒ग्निमु॑खा॒न्थ्सोम॑वतो॒ ये च॒ विश्वे᳚ ॥ [32]</p>
<h3 id="मनतर-75">मन्त्रः</h3>
<p>प॒शून्थ् सु॒तम् पु॑रो॒डाशा॒न्थ् सव॑ना॒न्या + उत य॒ज्ञम् ।<br>
दे॒वान्थ् स  इन्द्रा॒नुप॑ ते हु॒वे॒ ।<br>
स॒व॒ + अ॒हम॒ग्निमु॑खा॒न्थ्सोम॑वतो॒ ये च॒ विश्वे᳚  +++( तान् अहमाह्वयामि)+++॥ [32]</p>
<h4 id="टक-77">टीका</h4>
<p>8अथाष्टमी - पशूनिति ॥ अस्तारपङ्क्तिः ; प्रथमयोरष्टाक्षरत्वात् । उक्तः सामान्येन यज्ञः, अधुना तद्विशेषा उच्यन्ते - पशून् अग्नीषोमीयादीन् सुतं सोमं पुरोडाशान् सवनीयान् सवनानि प्रातस्सवनादीनि उत अपि च यज्ञं देवांश्च सेन्द्रान् ते त्वदर्थं उपहुवे तव समीपे आह्वयामि । हे सव! अग्निमुखान् देवान् सोमवतश्च ये च विश्वे देवाः तांश्चाहमाह्वयामि ॥</p>
<p>इति सप्तमे तृतीये एकादशोनुवाकः ॥</p>
<h2 id="अनवक-१२-परयपतहममनतर">अनुवाकः १२ पर्याप्तिहोममन्त्राः</h2>
<h3 id="सयकतमनतर-55">संयुक्तमन्त्रः</h3>
<p>भू॒तम्भव्य॑म्भवि॒ष्यद्वष॒ट्थ्स्वाहा॒ नम॒ ऋख्साम॒ यजु॒र्वष॒ट्थ्स्वाहा॒ नमो॑ गाय॒त्री त्रि॒ष्टुब्जग॑ती॒ वष॒ट्थ्स्वाहा॒ नम॑ᳶ पृथि॒व्य॑न्तरि॑ख्ष॒न्द्यौर्वष॒ट्थ्स्वाहा॒ नमो॒ऽग्निर्वा॒युस्सूर्यो॒ वष॒ट्थ्स्वाहा॒ नम॑ᳶ प्रा॒णो व्या॒नो॑ऽपा॒नो वष॒ट्थ्स्वाहा॒ नमोऽन्न॑ङ्कृ॒षिर्वृष्टि॒र्वष॒ट्थ्स्वाहा॒ नम॑ᳶ पि॒ता पु॒त्रᳶ पौत्रो॒ वष॒ट्थ्स्वाहा॒ नमो॒ भूर्भुव॒स्सुव॒र्वष॒ट्थ्स्वाहा॒ नमः॑ ॥ [33]</p>
<h3 id="मनतर-76">मन्त्रः</h3>
<p>भू॒तम् भव्य॑म् भवि॒ष्यद्  वष॒ट्थ्स्वाहा॒ नमः॑ ।<br>
ऋख्साम॒ यजु॒र्  वष॒ट्थ्स्वाहा॒ नमः॑ ।<br>
गा॒य॒त्री त्रि॒ष्टुब्  जग॑ती॒ वष॒ट्थ्स्वाहा॒ नमः॑ ।
पृ॒थि॒व्य॑न्तरि॑ख्ष॒न् द्यौर्वष॒ट्थ्स्वाहा॒ नमः॑ । अ॒ग्निर्वा॒युस्सूर्यो॒ वष॒ट्थ्स्वाहा॒ नमः॑ ।<br>
प्रा॒णो व्या॒नो॑ऽपा॒नो वष॒ट्थ्स्वाहा॒ नमः॑ ।
अन्न॑ङ् कृ॒षिर्वृष्टि॒र् वष॒ट्थ्स्वाहा॒ नमः॑ ।<br>
पि॒ता पु॒त्रᳶ पौत्रो॒ वष॒ट्थ्स्वाहा॒ नमः॑ ।<br>
भूर्भुव॒स् सुव॒र् वष॒ट्थ्स्वाहा॒ नमः॑ ॥ [33]</p>
<h4 id="टक-78">टीका</h4>
<p>1अथ पर्याप्तीर्जुहोति - भूतमित्यादि ॥ वषट् स्वाहा नम इति ब्रह्मणो नामानि । एतैश्च भूतानां सत्यत्वमाख्यायते । एतानि सत्यानीत्यर्थः । एतेभ्यः सत्येभ्यः स्वाहेति शेषः । सत्यविशेषाणां भूतादीनां वाचकविशेषा वषडादयः । विलक्षणवाचकाभिसंवन्धेन च एतेषां वैलक्षण्यं व्याख्यायते । सर्वे निगदसिद्धाः । कालवेदच्छन्दोलोकदेवताप्राणजीवनात्मव्याहृतयः क्रमेण सत्याः प्रतिपाद्यन्ते ॥</p>
<p>इति सप्तमे तृतीये द्वादशोनुवाकः ॥</p>
<h2 id="अनवक-१३-आभतहममनतर">अनुवाकः १३ आभूतिहोममन्त्राः</h2>
<h3 id="सयकतमनतर-56">संयुक्तमन्त्रः</h3>
<p>आ मे॑ गृ॒हा भ॑व॒न्त्वा प्र॒जा म॒ आ मा॑ य॒ज्ञो वि॑शतु वी॒र्या॑वान् । आपो॑ दे॒वीर्य॒ज्ञिया॒ मा वि॑शन्तु स॒हस्र॑स्य मा भू॒मा मा प्र हा॑सीत् ।</p>
<h3 id="मनतर-77">मन्त्रः</h3>
<p>आ मे॑ गृ॒हा भ॑व॒न्तु । आ प्र॒जा म॒ , आ मा॑ य॒ज्ञो वि॑शतु वी॒र्या॑वान् ।<br>
आपो॑ दे॒वीर् य॒ज्ञिया॒ मा ऽऽवि॑शन्तु ।<br>
स॒हस्र॑स्य॒ मा भू॒मा मा प्र हा॑सीत् ।</p>
<h4 id="टक-79">टीका</h4>
<p>1अथ आभूतीर्जुहोति - आ मे गृहा इत्यादि ॥ तिस्त्रस्त्रिष्टुभः जगती प्रथमा । मे मम गृहाः आभवन्तु आभिमुख्येन मम भवन्तु मां प्राप्नुवन्तु । प्रजा च मे आभवतु आभिमुख्येन जायताम् । यज्ञो मां आविशतु वीर्यवान् फलदानसमर्थशक्तिमान् । &lsquo;अन्येषाम्&rsquo; इति दीर्घत्वम् । आपश्च देव्यः यज्ञिया यज्ञसंपादनार्थाः मां विशन्तु । &lsquo;यज्ञर्त्विग्भ्यां&rsquo; इति घः । किं च - सहस्रस्य भूमा सहस्रसंबन्धि यद्बहुतरं सहस्रगृहात् अन्यूनपदपादादेः । स मा कदाचिदपि मा प्रहासीत् मा त्याक्षीत् सहस्रादूनविभूतिः मा कदाचित् भूवम् । &lsquo;बहोर्लोपो भूच बहोः&rsquo; ॥</p>
<h3 id="सयकतमनतर-57">संयुक्तमन्त्रः</h3>
<p>आ मे॒ ग्रहो॑ भव॒त्वा पु॑रो॒रुख्स्तु॑तश॒स्त्रे मा वि॑शताꣳ स॒मीची᳚ । आ॒दि॒त्या रु॒द्रा वस॑वो मे सद॒स्याः᳚ स॒हस्र॑स्य मा भू॒मा मा प्र हा॑सीत् ।</p>
<h3 id="मनतर-78">मन्त्रः</h3>
<p>आ मे॒ ग्रहो॑ भव॒तु । आ पु॑रो॒रुख्स्तु॑तश॒स्त्रे मा वि॑शताꣳ स॒मीची᳚ ।<br>
आ॒दि॒त्या रु॒द्रा वस॑वो मे सद॒स्याः᳚ , स॒हस्र॑स्य मा भू॒मा मा प्र हा॑सीत् ।</p>
<h4 id="टक-80">टीका</h4>
<p>2अथ द्वितीया - आ मे ग्रह इति । । ग्रहः ऐन्द्रवायवादिः मम आभवतु । स एवार्थः । पुरोरुक् ग्रहणमन्त्रश्च मामाविशतु । स्तुतशस्त्रे च मामाविशताम् । समीची सम्यङ्निर्वृत्ते । सम्यादेशस्य &lsquo;चौ&rsquo; इति दीर्घत्वम्, &lsquo;नपुंसकाच्च&rsquo; इति शिः । आदित्यादयश्च मे मम सदस्या भवन्तु नित्यं यष्टा भूयासमित्यर्थः । यद्वा - आदित्यादयस्सर्वेऽपि मामाविशन्तु । सहस्रस्येत्यादि । गतम् ॥</p>
<h3 id="सयकतमनतर-58">संयुक्तमन्त्रः</h3>
<p>आ मा᳚ग्निष्टो॒मो वि॑शतू॒क्थ्य॑श्चातिरा॒त्रो मा वि॑शत्वापिशर्व॒रः । ति॒रोअ॑ह्निया मा॒ सुहु॑ता॒ आ वि॑शन्तु स॒हस्र॑स्य मा भू॒मा मा॒ प्र हा॑सीत् ॥ [34]</p>
<h3 id="मनतर-79">मन्त्रः</h3>
<p>आ मा᳚ग्निष्टो॒मो वि॑शतु + उ॒क्थ्य॑श्चातिरा॒त्रो मा
वि॑शत्व् आपिशर्व॒रः ।<br>
ति॒रोअ॑ह्निया मा॒ सुहु॑ता॒ आ वि॑शन्तु स॒हस्र॑स्य , मा भू॒मा , मा॒ प्र हा॑सीत् ॥ [34]</p>
<h4 id="टक-81">टीका</h4>
<p>3तृतीया - अग्निष्टोमो मामाविशतु । उक्थ्यश्च अतिरात्रश्च मामाविशत्वेव । अतिरात्रो विशेष्यते - आपिशर्वरः । अपिशर्वरी रात्रिपर्यायः, समुच्चितरात्रिपर्यायो वा । स्वार्थिकोण् । तिरोअह्निया रात्रिः सा मामाविशतु । सुहुताः सुष्ठु हुताः । अह्नः तिरोहिताः तिरोअह्नियाः । &lsquo;अह्नोह्नः एतेम्यः&rsquo; इत्यह्नादेशः, स्वार्थिको यत् । सहस्रस्येत्यादि । गतम् ॥</p>
<p>इति सप्तमे तृतीये त्रयोदशोनुवाकः ॥</p>
<h2 id="अनवक-१४-अनभतहममनतर">अनुवाकः १४ अनुभूतिहोममन्त्राः</h2>
<h3 id="सयकतमनतर-59">संयुक्तमन्त्रः</h3>
<p>अ॒ग्निना॒ तपोऽन्व॑भवद्वा॒चा ब्रह्म॑ म॒णिना॑ रू॒पाणीन्द्रे॑ण दे॒वान्‌वाते॑न प्रा॒णान्थ्सूर्ये॑ण॒ द्याञ्च॒न्द्रम॑सा॒ नख्ष॑त्राणि य॒मेन॑ पितॄन्राज्ञा॑ मनु॒ष्या᳚न्फ॒लेन॑ नादे॒यान॑जग॒रेण॑ स॒र्पान्व्या॒घ्रेणा॑र॒ण्यान्प॒शूञ्छ्ये॒नेन॑ पत॒त्रिणो॒ वृष्णाश्वा॑नृष॒भेण॒ गा ब॒स्तेना॒जा वृ॒ष्णिनावी᳚र्व्री॒हिणान्ना॑नि॒ यवे॒नौष॑धीर्न्य॒ग्रोधे॑न॒ वन॒स्पती॑नुदु॒म्बरे॒णोर्ज॑ङ्गायत्रि॒या छन्दाꣳ॑सि त्रि॒वृता॒ स्तोमा᳚न्ब्राह्म॒णेन॒ वाच᳚म् ॥ [35]</p>
<h3 id="मनतर-80">मन्त्रः</h3>
<p>अ॒ग्निना॒ तपोऽन्व॑भवद् ।<br>
वा॒चा ब्रह्म॑ । म॒णिना॑ रू॒पाणि॑ । इन्द्रे॑ण दे॒वान् ।<br>
वाते॑न प्रा॒णान् ।   सूर्ये॑ण॒ द्याम् । च॒न्द्रम॑सा॒ नख्ष॑त्राणि ।<br>
य॒मेन॑ पि॒तॄन् । राज्ञा॑ मनु॒ष्यान्॑ । फ॒लेन॑ नादे॒यान् ।<br>
अ॒ज॒ग॒रेण॑ स॒र्पान् । व्या॒घ्रेणा॑र॒ण्यान् प॒शून् ।<br>
श्ये॒नेन॑ पत॒त्रिणः॑ ।  वृष्णाश्वा॑न्  ।   ऋ॒ष॒भेण॒ गाः ।<br>
ब॒स्तेन + अ॒जाः । वृ॒ष्णिनाऽवीः᳚ ।
व्री॒हिणा ऽन्ना॑नि॒ ।<br>
यवे॒नौष॑धीः । न्य॒ग्रोधे॑न॒ वन॒स्पतीन्॑ । उ॒दु॒म्बरे॒णोर्ज᳚म् ।<br>
गा॒य॒त्रि॒या छन्दाꣳ॑सि । त्रि॒वृता॒ स्तोमान्॑ । ब्रा॒ह्म॒णेन॒ वाच᳚म् ॥ +++(अन्वभवत्)+++  [35]</p>
<h4 id="टक-82">टीका</h4>
<p>1अथानुभूतीर्जुहोति - अग्निनेत्यादि ॥ अग्निना तपः ऊष्म अन्वभवत् अनुभवतु स्वीकरोतु यजमानः अग्न्यात्मा भूत्वा स्वसामर्थ्येन सर्वं तपो व्याप्नोतु । वाग्रूपो भूत्वा सर्वं ब्रह्म मन्त्रजातं अन्वभवदित्येव । एवं सर्वत्र । छान्दसो लङ् । मणिना रूपाणि रूपवन्ति । फलेन नादेयान् रसवतोऽर्थान् । नद्यादिभ्यो ढक् । उदुम्बवरेण ऊर्जं क्षीरवन्ति वस्तूति । ब्राह्मणेन वाचं वेदात्मिकाम् ॥</p>
<p>इति सप्तमे तृतीये चतुर्दशोनुवाकः ॥</p>
<h2 id="अनवक-१५-वशवदवहममनतर">अनुवाकः १५ वैश्वदेवहोममन्त्राः</h2>
<h3 id="सयकतमनतर-60">संयुक्तमन्त्रः</h3>
<p>स्वाहा॒धिमाधी॑ताय॒ स्वाहा॒ स्वाहाधी॑त॒म्मन॑से॒ स्वाहा॒ स्वाहा॒ मन॑ᳶ प्र॒जाप॑तये॒ स्वाहा॒ काय॒ स्वाहा॒ कस्मै॒ स्वाहा॑ कत॒मस्मै॒ स्वाहाऽदि॑त्यै॒ स्वाहाऽदि॑त्यै म॒ह्यै᳚ स्वाहाऽदि॑त्यै सुमृडी॒कायै॒ स्वाहा॒ सर॑स्वत्यै॒ स्वाहा॒ सर॑स्वत्यै बृह॒त्यै᳚ स्वाहा॒ सर॑स्वत्यै पाव॒कायै॒ स्वाहा॑ पू॒ष्णे स्वाहा॑ पू॒ष्णे प्र॑प॒थ्या॑य॒ स्वाहा॑ पू॒ष्णे न॒रन्धि॑षाय॒ स्वाहा॒ त्वष्ट्रे॒ स्वाहा॒ त्वष्ट्रे॑ तु॒रीपा॑य॒ स्वाहा॒ त्वष्ट्रे॑ पुरु॒रूपा॑य॒ स्वाहा॒ विष्ण॑वे॒ स्वाहा॒ विष्ण॑वे निखुर्य॒पाय॒ स्वाहा॒ विष्ण॑वे निभूय॒पाय॒ स्वाहा॒ सर्वस्मै॒ स्वाहा᳚ ॥ [36]</p>
<h3 id="मनतर-81">मन्त्रः</h3>
<p>स्वाहा॒धिमाधी॑ताय॒ स्वाहा᳚ ।  स्वाहाधी॑त॒म् ।<br>
मन॑से॒ स्वाहा॒ स्वाहा॒ मनः॑ । प्र॒जाप॑तये॒ स्वाहा᳚ ।<br>
काय॒ स्वाहा᳚ । कस्मै॒ स्वाहा᳚ ।  कत॒मस्मै॒ स्वाहा᳚ ।<br>
अदि॑त्यै॒ स्वाहा᳚ । अदि॑त्यै म॒ह्यै᳚ स्वाहा᳚ । अदि॑त्यै सुमृडी॒कायै॒ स्वाहा᳚ ।<br>
सर॑स्वत्यै॒ स्वाहा᳚ । सर॑स्वत्यै बृह॒त्यै᳚ स्वाहा᳚ । सर॑स्वत्यै पाव॒कायै॒ स्वाहा᳚ ।<br>
पू॒ष्णे स्वाहा᳚ । पू॒ष्णे प्र॑प॒थ्या॑य॒ स्वाहा᳚ । पू॒ष्णे न॒रन्धि॑षाय॒ स्वाहा᳚ ।<br>
त्वष्ट्रे॒ स्वाहा᳚ । त्वष्ट्रे॑ तु॒रीपा॑य॒ स्वाहा᳚ । त्वष्ट्रे॑ पुरु॒रूपा॑य॒ स्वाहा᳚ ।<br>
विष्ण॑वे॒ स्वाहा᳚ । विष्ण॑वे निखुर्य॒पाय॒ स्वाहा᳚ । विष्ण॑वे निभूय॒पाय॒ स्वाहा᳚ । सर्वस्मै॒ स्वाहा᳚ ॥ [36]</p>
<h4 id="टक-83">टीका</h4>
<p>1अथ वैश्वदेवानि जुहोति - स्वाहाधिमित्यादि ॥ अत्र त्रीणि पूर्वाणि दीक्षायां समस्तानि रात्रिहोमेषु । आधीयतेऽनेनेत्याधिः । बुद्धिः । &lsquo;उपसर्गे घोः किः&rsquo; व्यत्ययेन द्वितीया । आधीताय आध्यानाय पर्याप्तो भवतु । ध्यायतेः छान्दसं संप्रसारणम् । किमर्थं अस्थाने इदं स्वाहाकारं करोति! उभयतस्स्वाहाकारा मन्त्राः । यद्वा - प्रथमे स्वाहाकारे जुहोतिः आदानार्थे वर्तते सुष्ठु आददे इति । तेन कर्मण्येव द्वितीया । अयमर्थः - आधिं स्वाहा जुहोमि आधीतार्थं आधीतस्य सिद्धये । जुहोतेः शपो लुक्, मिपो ढादेशः, &lsquo;गतिर्गतौ&rsquo; इति निघातः, गतिना च समासः । व्युत्पत्त्यनवधारणादनवग्रहः । द्वितीयस्वाहाकारः प्रदानार्थः । एवं सर्वत्र । आधीतं आध्यातं मनसे पर्याप्तं भवतु । मनश्च प्रजापतये यजमानाय वा पर्याप्तं भवतु । काय प्रजापतये । संज्ञात्वात्सर्वनामत्वाभावः । कस्मै अज्ञातस्वरूपाय । सार्वात्म्यात् सर्वनामत्वम् । कतमस्मै अनिर्धारितविशेषात्मने । अदित्यै पृथिव्यै देवमात्रे वा । मह्यै महत्यै सुमृडीकायै सुसुखायै सुष्ठु वा सुखयित्र्यै । पावकायै शोधयित्र्यै &lsquo;पावकादीनां छन्दसि&rsquo; इतीत्वाभावः । पूष्णे । उदात्तनिवृत्तिस्वरेण विभक्तिरुदात्ता । प्रपथ्याय प्रकृष्टः पन्थाः प्रपथः तस्मै हिताय । तत्र भवाय वा । नरन्धिषाय नराणां धारयित्रे । दधातेः छान्दसः खच्, भष्भावश्च । पूर्वपदान्तोदात्तत्वं च । तुरीपाय तूर्णमाप्नुवते । पृषोदरादिः । पुरुरूपाय । &lsquo;परादिश्छन्दसि&rsquo; इत्युत्तरपदाद्युदात्तत्वम् । निखुर्यपाय खुरच्छेदने नियमेन पापरोगादिभिः बाध्यमानानां जनानां पात्रे । छान्दसः क्यप् । निभूयपाय न्यग्भवनीयाः कर्मभिः निभूयाः तेषां पात्रे । पूर्ववत्क्यप् । गतमन्यत् ॥</p>
<p>इति सप्तमे तृतीये पञ्चदशोनुवाकः ॥</p>
<h2 id="अनवक-१६-अशवङगहममनतर">अनुवाकः १६ अश्वाङ्गहोममन्त्राः</h2>
<h3 id="सयकतमनतर-61">संयुक्तमन्त्रः</h3>
<p>द॒द्भ्यस्स्वाहा॒ हनू᳚भ्या॒ꣳ॒ स्वाहोष्ठा᳚भ्या॒ꣳ॒ स्वाहा॒ मुखा॑य॒ स्वाहा॒ नासि॑काभ्या॒ꣳ॒ स्वाहा॒ऽख्षीभ्या॒ꣳ॒ स्वाहा॒ कर्णा᳚भ्या॒ꣳ॒ स्वाहा॑ पा॒र इ॒ख्षवो॑ऽवा॒र्ये᳚भ्य॒ᳶ पख्ष्म॑भ्य॒स्स्वाहा॑ऽवा॒र इ॒ख्षव॑ᳶ पा॒र्ये᳚भ्य॒ᳶ पख्ष्म॑भ्य॒स्स्वाहा॑ शी॒र्ष्णे स्वाहा᳚ भ्रू॒भ्याꣳ स्वाहा॑ ल॒लाटा॑य॒ स्वाहा॑ मू॒र्ध्ने स्वाहा॑ म॒स्तिष्का॑य॒ स्वाहा॒ केशे᳚भ्य॒स्स्वाहा॒ वहा॑य॒ स्वाहा᳚ ग्री॒वाभ्य॒स्स्वाहा᳚ स्क॒न्धेभ्य॒स्स्वाहा॒ कीक॑साभ्य॒स्स्वाहा॑ पृ॒ष्टीभ्य॒स्स्वाहा॑ पाज॒स्या॑य॒ स्वाहा॑ पा॒र्श्वाभ्या॒ꣳ॒ स्वाहा᳚ [37]<br>
अꣳसा᳚भ्या॒ꣳ॒ स्वाहा॑ दो॒षभ्या॒ꣳ॒ स्वाहा॑ बा॒हुभ्या॒ꣳ॒ स्वाहा॒ जङ्घा᳚भ्या॒ꣳ॒ स्वाहा॒ श्रोणी᳚भ्या॒ꣳ॒ स्वाहो॒रुभ्या॒ꣳ॒ स्वाहाऽ᳚ष्ठी॒वद्भ्या॒ꣳ॒ स्वाहा॒ जङ्घा᳚भ्या॒ꣳ॒ स्वाहा॑ भ॒सदे॒ स्वाहा॑ शिख॒ण्डेभ्य॒स्स्वाहा॑ वाल॒धाना॑य॒ स्वाहा॒ण्डाभ्या॒ꣳ॒ स्वाहा॒ शेपा॑य॒ स्वाहा॒ रेत॑से॒ स्वाहा᳚ प्र॒जाभ्य॒स्स्वाहा᳚ प्र॒जन॑नाय॒ स्वाहा॑ प॒द्भ्यस्स्वाहा॑ श॒फेभ्य॒स्स्वाहा॒ लोम॑भ्य॒स्स्वाहा᳚ त्व॒चे स्वाहा॒ लोहि॑ताय॒ स्वाहा॑ मा॒ꣳ॒साय॒ स्वाहा॒ स्नाव॑भ्य॒स्स्वाहा॒ऽस्थभ्य॒स्स्वाहा॑ म॒ज्जभ्य॒स्स्वाहाऽङ्गे᳚भ्य॒स्स्वाहा॒त्मने॒ स्वाहा॒ सर्व॑स्मै॒ स्वाहा᳚ ॥ [38]</p>
<h3 id="मनतर-82">मन्त्रः</h3>
<p>द॒द्भ्यस् स्वाहा᳚ ।
हनू॑भ्या॒ꣳ॒ स्वाहा᳚ ।<br>
ओष्ठा᳚भ्या॒ꣳ॒ स्वाहा᳚ ।
मुखा॑य॒ स्वाहा᳚ ।<br>
नासि॑काभ्या॒ꣳ॒ स्वाहा᳚ ।
अ॒ख्षीभ्या॒ꣳ॒ स्वाहा᳚ ।<br>
कर्णा᳚भ्या॒ꣳ॒ स्वाहा᳚ ।<br>
पा॒र इ॒ख्षवो॑ ऽवा॒र्ये᳚भ्य॒ᳶ पख्ष्म॑भ्य॒स् स्वाहा᳚ ।<br>
अ॒वा॒र इ॒ख्षव॑ᳶ पा॒र्ये᳚भ्य॒ᳶ पख्ष्म॑भ्य॒स्स्वाहा᳚ ।<br>
शी॒र्ष्णे स्वाहा᳚ ।
भ्रू॒भ्याꣳ स्वाहा᳚ ।
ल॒लाटा॑य॒ स्वाहा᳚ ।<br>
मू॒र्ध्ने स्वाहा᳚ । म॒स्तिष्का॑य॒ स्वाहा᳚ ।
केशे᳚भ्य॒स् स्वाहा᳚ । वहा॑य॒ स्वाहा᳚ ।<br>
ग्री॒वाभ्य॒स् स्वाहा᳚ । स्क॒न्धेभ्य॒स्स्वाहा᳚ ।
कीक॑साभ्य॒स्स्वाहा᳚ । पृ॒ष्टीभ्य॒स् स्वाहा᳚ ।<br>
पा॒ज॒स्या॑य॒ स्वाहा᳚ । पा॒र्श्वाभ्या॒ꣳ॒ स्वाहा᳚ ।[37]</p>
<p>अꣳसा᳚भ्या॒ꣳ॒ स्वाहा᳚ ।  दो॒षभ्या॒ꣳ॒ स्वाहा᳚ । बा॒हुभ्या॒ꣳ॒ स्वाहा᳚ ।<br>
जङ्घा᳚भ्या॒ꣳ॒ स्वाहा᳚ । श्रोणी᳚भ्या॒ꣳ॒ स्वाहा᳚ । ऊ॒रुभ्या॒ꣳ॒  स्वाहा᳚ ।<br>
अ॒ष्ठी॒वद्भ्या॒ꣳ॒ स्वाहा᳚ । जङ्घा᳚भ्या॒ꣳ॒ स्वाहा᳚ ।<br>
भ॒सदे॒ स्वाहा᳚ । शि॒ख॒ण्डेभ्य॒स्स्वाहा᳚ ।<br>
वा॒ल॒धाना॑य॒ स्वाहा᳚ । आ॒ण्डाभ्या॒ꣳ॒ स्वाहा᳚ ।<br>
शेपा॑य॒ स्वाहा᳚ । रेत॑से॒ स्वाहा᳚ ।<br>
प्र॒जाभ्य॒स् स्वाहा᳚ । प्र॒जन॑नाय॒ स्वाहा᳚ ।<br>
प॒द्भ्यस् स्वाहा᳚ । श॒फेभ्य॒स् स्वाहा᳚ ।<br>
लोम॑भ्य॒स् स्वाहा᳚ । त्व॒चे स्वाहा᳚ । लोहि॑ताय॒ स्वाहा᳚ ।<br>
मा॒ꣳ॒साय॒ स्वाहा᳚ । स्नाव॑भ्य॒स्स्वाहा᳚ । अ॒स्थभ्य॒स्स्वाहा᳚ ।<br>
म॒ज्जभ्य॒स्स्वाहा᳚ । अङ्गे᳚भ्य॒स्स्वाहा᳚। आ॒त्मने॒ स्वाहा᳚ ।
सर्व॑स्मै॒ स्वाहा᳚ ॥ [38]</p>
<h4 id="टक-84">टीका</h4>
<p>1अथाश्वस्याङ्गानि जुहोति - दद्भ्यः स्वाहेत्यादि ॥ &lsquo;पद्दन्&rsquo; इत्यादिना दद्भावः, &lsquo;ऊडिदम्&rsquo; इत्यादिना विभक्तेरुदात्तत्वम् । हनूभ्यां, स्वाङ्गदीर्घत्वम् । अक्षीभ्याम् । &lsquo;ईध द्विवचने&rsquo; इतीकारः स चोदात्तः । पार इक्षव इत्यादि । इक्षवः अक्षिरोमाणि पारे अक्ष्युपरिपुटे ये इक्षवः ते अवार्येऽभ्यः अधराक्षिपुटस्थेभ्यः पक्ष्मरोमभ्यः प्रवर्तन्ते तदर्थं तानि वा अपेक्ष्येत्यर्थ्यः । तेभ्यः स्वाहेति । एवं अधरे अधरपुटे ये इक्षवः ते पार्येभ्यः उत्तराक्षिपुटस्थेभ्यः पक्ष्मरोमभ्यः प्रवर्तन्ते तदर्थं तानि वा अपेक्ष्य तेभ्यः स्वाहेति । एवं परस्परोपकारित्वमुभयेषां पक्ष्मणामुक्तम्, पक्ष्मनिमित्तत्वादक्ष्णोरीक्षणसामर्थ्यस्य । उभयत्रापि दिगादित्वाद्यत् । द्वितीये व्यत्ययेन &lsquo;यतोऽनावः&rsquo; इत्याद्युदात्तत्वाभावः । शीर्ष्णे उदात्तनिवृत्तिस्वरेण विभक्तेरुदात्तत्वम् । भ्रूभ्याम् । उक्तं विभक्त्युदात्तत्वं &lsquo;सावेकाचः&rsquo; इति । मूर्ध्ने । पूर्ववदुदात्तनिवृत्तिस्वरत्वम् । मस्तिष्काय शिरोमांसाय । वहाय वहनदेशाय । ग्रीवाभ्यः धमनीभ्यः । कीकसाभ्यः ग्रीवाया आरम्य पृष्ठवंशास्थिगुळिकाभ्यः । पृष्टीभ्यः हस्तयोरुपरि पृष्ठवंशस्योभयतः स्थितानि अस्थीनि पृष्टयः । सांहितिकं दीर्घत्वं छान्दसम् । पाजस्याय पाजो बलं तत्र भवाय हृदयाय । दोषाभ्याम् । &lsquo;पद्दन्&rsquo; इत्यादिना दोषन्भावः । जङ्घाभ्यां श्रोणीभ्यां छान्दसं संहितायां दीर्घत्वम् । जङ्घाभ्यामपराभ्याम् । भसदे अपानप्रदेशाय । शिखण्डेम्यः चूडेभ्यः । वालधानाय पुच्छाय । अण्डाभ्याम् । प्रजननाय शफस्यैवैकदेशाय । पद्भ्यः पूर्ववत् पद्भावस्स्वरश्च ॥</p>
<p>इति सप्तमे तृतीये षोडशोनुवाकः ॥</p>
<h2 id="अनवक-१७-अशवरपहममनतर">अनुवाकः १७ अश्वरूपहोममन्त्राः</h2>
<h3 id="सयकतमनतर-62">संयुक्तमन्त्रः</h3>
<p>अ॒ञ्ज्ये॒ताय॒ स्वाहा᳚ञ्जिस॒क्थाय॒ स्वाहा॑ शिति॒पदे॒ स्वाहा॒ शिति॑ककुदे॒ स्वाहा॑ शिति॒रन्ध्रा॑य॒ स्वाहा॑ शितिपृ॒ष्ठाय॒ स्वाहा॑ शि॒त्यꣳसा॑य॒ स्वाहा॑ पुष्प॒कर्णा॑य॒ स्वाहा॑ शि॒त्योष्ठा॑य॒ स्वाहा॑ शिति॒भ्रवे॒ स्वाहा॒ शिति॑भसदे॒ स्वाहा᳚ श्वे॒तानू॑काशाय॒ स्वाहा॒ञ्जये॒ स्वाहा॑ ल॒लामा॑य॒ स्वाहाऽसि॑तज्ञवे॒ स्वाहा॑ कृष्णै॒ताय॒ स्वाहा॑ रोहितै॒ताय॒ स्वाहा॑रुणै॒ताय॒ स्वाहे॒दृशा॑य॒ स्वाहा॑ की॒दृशा॑य॒ स्वाहा॑ ता॒दृशा॑य॒ स्वाहा॑ स॒दृशा॑य॒ स्वाहा॒ विस॑दृशाय॒ स्वाहा॒ सुस॑दृ॒शाय॒ स्वाहा॑ रू॒पाय॒ स्वाहा॒ सर्व॑स्मै॒ स्वाहा᳚ ॥ [39]</p>
<h3 id="मनतर-83">मन्त्रः</h3>
<p>अ॒ञ्ज्ये॒ताय॒ स्वाहा᳚ । अ॒ञ्जि॒स॒क्थाय॒ स्वाहा᳚ ।<br>
शि॒ति॒पदे॒ स्वाहा᳚ । शिति॑ककुदे॒ स्वाहा᳚ ।<br>
शि॒ति॒रन्ध्रा॑य॒ स्वाहा᳚ । शि॒ति॒पृ॒ष्ठाय॒ स्वाहा᳚ ।<br>
शि॒त्य् अꣳसा॑य॒ स्वाहा᳚ । पु॒ष्प॒कर्णा॑य॒ स्वाहा᳚ ।<br>
शि॒त्य् ओष्ठा॑य॒ स्वाहा᳚ । शि॒ति॒भ्रवे॒ स्वाहा᳚ ।<br>
शिति॑भसदे॒ स्वाहा᳚ । श्वे॒तानू॑काशाय॒ स्वाहा᳚ ।<br>
अ॒ञ्जये॒ स्वाहा᳚ । ल॒लामा॑य॒ स्वाहा᳚ ।<br>
असि॑तज्ञवे॒ स्वाहा᳚ । कृ॒ष्णै॒ताय॒ स्वाहा᳚ ।<br>
रो॒हि॒तै॒ताय॒ स्वाहा᳚ । अ॒रु॒णै॒ताय॒ स्वाहा᳚ ।<br>
ई॒दृशा॑य॒ स्वाहा᳚ । की॒दृशा॑य॒ स्वाहा᳚ ।<br>
ता॒दृशा॑य॒ स्वाहा᳚ । स॒दृशा॑य॒ स्वाहा᳚ ।<br>
विस॑दृशाय॒ स्वाहा᳚ । सुस॑दृ॒शाय॒ स्वाहा᳚ ।<br>
रू॒पाय॒ स्वाहा᳚ । सर्व॑स्मै॒ स्वाहा᳚ ॥ [39]</p>
<h4 id="टक-85">टीका</h4>
<p>1अथाश्वरूपाणि जुहोति - अञ्ज्येतायेत्यादि ॥ अञ्ज्येताय केचिदाहुः - अञ्जिः शुक्लः एतः सन्ध्यावर्णं इति । अन्ये आहुः - अञ्जिः कृष्णः एतः शुक्लः इति । अञ्जिश्चासौ एतश्च अञ्ज्येतः । &lsquo;वर्णो वर्णेन&rsquo; इति समासः, &lsquo;वर्णो वर्णेषु&rsquo; इति पूर्वपदप्रकृतिस्वरत्वस्य &lsquo;अनेतः&rsquo; इति पर्युदासात् । समासान्तोदात्तत्वमेव भवति । अञ्जिसक्थाय शुक्लसक्थाय । ऊरुमूलस्थानि अस्थीनि सक्थीनि । &lsquo;बहुव्रीहौ सक्थ्यक्ष्णोः&rsquo; इति षच्, &lsquo;सक्थं चाक्रान्तात्&rsquo; इत्युत्तरपदान्तोदात्तत्वम् । शितिपदे शुक्लपादाय &lsquo;पादस्य लोपः&rsquo; इति लोपः समासान्त, &lsquo;पादः पत्&rsquo; इति पद्भावः, &lsquo;शितेर्नित्या बह्वच्&rsquo; इत्युतरपदप्रकृतिस्वरत्वम् । शितिककुदि शुक्लककुदाय । ककुदस्यावस्थायां लोपः । कदाचिच् बह्वच्त्वात् शितिस्वराभावात् । शितिरन्ध्रादिषु स एव च स्वरः प्रवर्तते । पुष्पकर्णाय पुष्पाकारलक्षणं कर्णयोर्यस्य । &lsquo;कर्णो वर्णलक्षणात्&rsquo; इत्युत्तरपदाद्युदात्तत्वम् । शितिभसदे । भसत् अपानप्रदेशः, &lsquo;अभसत्&rsquo; इति पर्युदासात् शितिस्वराभावः । श्वेतानूकाय श्वेताक्षायेति केचित् । श्वेतशरीरप्रकाशायेत्यन्ये । अञ्जये सर्वशुक्लाय । ललामाय ललामवते । असितज्ञवे, छान्दसो ज्ञुभावो जानुनः । कृष्णैताय कृष्णश्चासावेतश्च, स्वरसमासौ पूर्वावेव । एवमुत्तरयोरपि लोहितः शुक्लाधिको रक्तः । ईदृशाय इदमिव पश्यत्यात्मानमिति &lsquo;त्यदादिषु दृशः&rsquo; इति कन्प्रत्ययः, &lsquo;इदंकिमोरीश्की&rsquo; । एवं कीदृशाय । सदृशाय &lsquo;समानान्ययोश्च&rsquo; इति कन् । योगविभागात् अन्यत्रापीष्यते इति समानस्य सभावः । रूपाय रूपमात्राय । सर्वस्मै अनुक्तायापि ॥</p>
<p>इति सप्तमे तृतीये सप्तदशोनुवाकः ॥</p>
<h2 id="अनवक-१८-अशवरपहममनतर">अनुवाकः १८ अश्वरूपहोममन्त्राः</h2>
<h3 id="सयकतमनतर-63">संयुक्तमन्त्रः</h3>
<p>कृ॒ष्णाय॒ स्वाहा᳚ श्वे॒ताय॒ स्वाहा॑ पि॒शङ्गा॑य॒ स्वाहा॑ सा॒रङ्गा॑य॒ स्वाहा॑ऽरु॒णाय॒ स्वाहा॑ गौ॒राय॒ स्वाहा॑ ब॒भ्रवे॒ स्वाहा॑ नकु॒लाय॒ स्वाहा॒ रोहि॑ताय॒ स्वाहा॒ शोणा॑य॒ स्वाहा᳚ श्या॒वाय॒ स्वाहा᳚ श्या॒माय॒ स्वाहा॑ पाक॒लाय॒ स्वाहा॑ सुरू॒पाय॒ स्वाहानु॑रूपाय॒ स्वाहा॒ विरू॑पाय॒ स्वाहा॒ सरू॑पाय॒ स्वाहा॒ प्रति॑रूपाय॒ स्वाहा॑ श॒बला॑य॒ स्वाहा॑ कम॒लाय॒ स्वाहा॒ पृश्ञ॑ये॒ स्वाहा॑ पृश्ञिस॒क्थाय॒ स्वाहा॒ सर्व॑स्मै॒ स्वाहा᳚ ॥ [40]</p>
<h3 id="मनतर-84">मन्त्रः</h3>
<p>कृ॒ष्णाय॒ स्वाहा᳚ । श्वे॒ताय॒ स्वाहा᳚ ।<br>
पि॒शङ्गा॑य॒ स्वाहा᳚ । सा॒रङ्गा॑य॒ स्वाहा᳚ ।<br>
अ॒रु॒णाय॒ स्वाहा᳚ । गौ॒राय॒ स्वाहा᳚ ।<br>
ब॒भ्रवे॒ स्वाहा᳚ । न॒कु॒लाय॒ स्वाहा᳚ ।<br>
रोहि॑ताय॒ स्वाहा᳚ । शोणा॑य॒ स्वाहा᳚ ।<br>
श्या॒वाय॒ स्वाहा᳚ । श्या॒माय॒ स्वाहा᳚ ।<br>
पा॒क॒लाय॒ स्वाहा᳚ । सु॒रू॒पाय॒ स्वाहा᳚ ।<br>
अनु॑रूपाय॒ स्वाहा᳚ । विरू॑पाय॒ स्वाहा᳚ ।<br>
सरू॑पाय॒ स्वाहा᳚ । प्रति॑रूपाय॒ स्वाहा᳚ ।<br>
श॒बला॑य॒ स्वाहा᳚ । क॒म॒लाय॒ स्वाहा᳚ ।<br>
पृश्न॑ये॒ स्वाहा᳚ । पृ॒श्नि॒स॒क्थाय॒ स्वाहा᳚ । सर्व॑स्मै॒ स्वाहा᳚ ॥ [40]</p>
<h4 id="टक-86">टीका</h4>
<p>1पुनरप्यश्वरूपाणि जुहोति - कृष्णायेति ॥ अवयवरूपाणि प्रायशः पूर्वत्र, इह तु अवयविरूपाणीति पृथगारम्भः । कृष्णादयः प्रसिद्धाः । पिशङ्गाय गोरोचनवर्णाय । सारङ्गाय चातकवार्णाय । अरुणाय अरुणवर्णय । गौराय शुक्लाय । बभ्रवे कपिलपाण्डराय । नकुलाय नकुलवर्णाय । रोहिताय लोहितवर्णाय । अतिरक्ताय । शोणाय पीतलोहिताय । श्यावाय पीतकृष्णाय । श्यामाय नीलाय । पाकलाय अव्यक्तकृष्णाय, पाकजकृष्णसवर्णायेति केचित् । सुरूपाय शोभनरूपाय । शबलाय व्यामिश्ररूपाय । कमलाय कमलवर्णाय । पृश्नये चित्रवर्णाय । पृश्निसक्थाय, उक्तौ स्वरसमासान्तौ । सर्वस्मै अनुक्तायापि रूपाय ॥</p>
<p>इति सप्तमे तृतीये अष्टादशोनुवाकः ॥</p>
<h2 id="अनवक-१९-ओषधहममनतर">अनुवाकः १९ ओषधिहोममन्त्राः</h2>
<h3 id="सयकतमनतर-64">संयुक्तमन्त्रः</h3>
<p>ओष॑धीभ्य॒स्स्वाहा॒ मूले᳚भ्य॒स्स्वाहा॒ तूले᳚भ्य॒स्स्वाहा॒ काण्डे᳚भ्य॒स्स्वाहा॒ वल्‌शे᳚भ्य॒स्स्वाहा॒ पुष्पे᳚भ्य॒स्स्वाहा॒ फले᳚भ्य॒स्स्वाहा॑ गृही॒तेभ्य॒स्स्वाहाऽगृ॑हीतेभ्य॒स्स्वाहाऽव॑पन्नेभ्य॒स्स्वाहा॒ शया॑नेभ्य॒स्स्वाहा॒ सर्व॑स्मै॒ स्वाहा᳚ ॥ [41]</p>
<h3 id="मनतर-85">मन्त्रः</h3>
<p>ओष॑धीभ्य॒स् स्वाहा᳚ ।
मूले᳚भ्य॒स् स्वाहा᳚ ।
तूले᳚भ्य॒स् स्वाहा᳚ ।<br>
काण्डे᳚भ्य॒स् स्वाहा᳚ ।
वल्‌शे᳚भ्य॒स् स्वाहा᳚ ।
पुष्पे᳚भ्य॒स्स् वाहा᳚ ।<br>
फले᳚भ्य॒स् स्वाहा᳚ ।
गृही॒तेभ्य॒स् स्वाहा᳚ । अगृ॑हीतेभ्य॒स् स्वाहा᳚ ।<br>
अव॑पन्नेभ्य॒स् स्वाहा᳚ । शया॑नेभ्य॒स् स्वाहा᳚ ।<br>
सर्व॑स्मै॒ स्वाहा᳚ ॥ [41]</p>
<h4 id="टक-87">टीका</h4>
<p>1अथ ओषधिहोमाः - ओषधीभ्य इत्याद्याः ॥ ओषधीभ्यः फलपाकावसानाभ्यः । &lsquo;ओषधेश्च विभक्तावप्रथमायाम्&rsquo; इति दीर्घत्वम् । मूलानि प्रसिद्धानि । तूलेभ्यः अग्रेम्यः । वल्शेभ्यः प्ररोहेभ्यः । गृहीतेभ्यः प्राणिभिरुपयुक्तेभ्यः पुष्पफलेभ्यः । अगृहीतेभ्यः स्वयंनिपतितेभ्यः । अवपन्नेभ्यः विपन्नेभ्यः । शयानेभ्यः स्तम्बशुष्केभ्यः ॥</p>
<p>इति सप्तमे तृतीये एकोनविंशोनुवाकः ॥</p>
<h2 id="अनवक-२०-वनसपतहममनतर">अनुवाकः २० वनस्पतिहोममन्त्राः</h2>
<h3 id="सयकतमनतर-65">संयुक्तमन्त्रः</h3>
<p>वन॒स्पति॑भ्य॒स्स्वाहा॒ मूले᳚भ्य॒स्स्वाहा॒ तूले᳚भ्य॒स्स्वाहा॒ स्कन्धो᳚भ्य॒स्स्वाहा॒ शाखा᳚भ्य॒स्स्वाहा॑ प॒र्णेभ्य॒स्स्वाहा॒ पुष्पे᳚भ्य॒स्स्वाहा॒ फले᳚भ्य॒स्स्वाहा॑ गृही॒तेभ्य॒स्स्वाहाऽगृ॑हीतेभ्य॒स्स्वाहाऽव॑पन्नेभ्य॒स्स्वाहा॒ शया॑नेभ्य॒स्स्वाहा॑ शि॒ष्टाय॒ स्वाहाति॑शिष्टाय॒ स्वाहा॒ परि॑शिष्टाय॒ स्वाहा॒ सꣳशि॑ष्टाय॒ स्वाहोच्छि॑ष्टाय॒ स्वाहा॑ रि॒क्ताय॒ स्वाहाऽरि॑क्ताय॒ स्वाहा॒ प्ररि॑क्ताय॒ स्वाहा॒ सꣳरि॑क्ताय॒ स्वाहोद्रि॑क्ताय॒ स्वाहा॒ सर्व॑स्मै॒ स्वाहा᳚ ॥ [42]</p>
<h3 id="मनतर-86">मन्त्रः</h3>
<p>वन॒स्पति॑भ्य॒स् स्वाहा᳚ । मूले᳚भ्य॒स् स्वाहा᳚ । तूले᳚भ्य॒स् स्वाहा᳚ ।<br>
स्कन्धो᳚भ्य॒स् स्वाहा᳚ । शाखा᳚भ्य॒स् स्वाहा᳚ । प॒र्णेभ्य॒स् स्वाहा᳚ ।<br>
पुष्पे᳚भ्य॒स् स्वाहा᳚ । फले᳚भ्य॒स् स्वाहा᳚ । गृ॒ही॒तेभ्य॒स् स्वाहा᳚ ।<br>
अगृ॑हीतेभ्य॒स् स्वाहा᳚ । अव॑पन्नेभ्य॒स् स्वाहा᳚ । शया॑नेभ्य॒स् स्वाहा᳚ ।<br>
शि॒ष्टाय॒ स्वाहा᳚ । अति॑शिष्टाय॒ स्वाहा᳚ । परि॑शिष्टाय॒ स्वाहा᳚ ।<br>
सꣳशि॑ष्टाय॒ स्वाहा᳚ । उच्छि॑ष्टाय॒ स्वाहा᳚ ।<br>
रि॒क्ताय॒ स्वाहा᳚ । अरि॑क्ताय॒ स्वाहा᳚ । प्ररि॑क्ताय॒ स्वाहा᳚ ।<br>
सꣳरि॑क्ताय॒ स्वाहा᳚ । उद्रि॑क्ताय॒ स्वाहा᳚ । सर्व॑स्मै॒ स्वाहा᳚ ॥ [42]</p>
<h4 id="टक-88">टीका</h4>
<p>1अथ वनस्पतिहोमाः - वनस्पतिभ्य इत्याद्याः ॥ वनस्पतयः फलिनः। उपलक्षणत्वात् सर्वेऽपि शाखिनो गृह्यन्ते, पारस्करादित्वात्सुट्, &lsquo;उभे वनस्पत्यादिषु युगपत्&rsquo; इति पूर्वोत्तरयोर्युगपत्प्रकृतिस्वरत्वम्, । स्कन्धोभ्यः । वर्णव्यत्ययः, सकारन्त एव वा ।. गृहीतादीनि व्याख्यातानि । शिष्टाय क्रियासूपयुक्ताय । &lsquo;अतिशिष्टाय उपयुज्य स्थापितैकदेशाय । &lsquo;परिशिष्टाय उपयोगातिरिक्ताय । संशिष्टाय संपूर्णमुपयुज्य त्यक्ताय । रिक्ताय पुष्पफलैर्वर्जिताय । अतिरिक्ताय अन्यतर युक्ताय । प्ररिक्ताय पुष्पफलैः सर्वथा वर्जिताय । संरिक्ताय पर्णैश्च वर्जिताय । उद्रिक्ताय सर्वैस्समृद्धाय । अत्र प्रादिसमासे व्यत्ययेन अव्ययपूर्वपदप्रकृतिस्वरत्वम् । गतिसमासे &lsquo;गतिरनन्तरः&rsquo; इति गतेः प्रकृतिस्वरत्वम् ॥</p>
<p>इति भट्टभास्करमिश्रविरचिते ज्ञानयज्ञाख्ये यजुर्वेदभाष्ये सप्तमे काण्डे तृतीयप्रश्ने विंशोनुवाकः ॥
समाप्तश्च प्रपाठकः ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/3/">प्रपाठकः ३ </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: प्रपाठकः ३</li>
        
        <li>unicode_script: devanagari</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/saMskAra/issues/new" >
      प्रतिस्पन्दः
    </a>
    <div class="btn small border">
      Built on 2020 Aug 30 11:18:17 UTC. (<a href="http://google.com/search?q=11%3a18%3a17%20UTC to IST">IST</a>)</div>
    </div>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
