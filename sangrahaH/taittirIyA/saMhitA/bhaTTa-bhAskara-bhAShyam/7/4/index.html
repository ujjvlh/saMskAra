<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कारे विश्वासटिप्पणयः  | प्रपाठकः ४</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.72.0" />
    
    
      <META NAME="ROBOTS" CONTENT="INDEX, FOLLOW">
    

    <link href="/saMskAra/sangrahaH/taittirIyA/saMhitA/bhaTTa-bhAskara-bhAShyam/7/4/" rel="alternate" type="application/rss+xml" title="संस्कारे विश्वासटिप्पणयः" />
    <link href="/saMskAra/sangrahaH/taittirIyA/saMhitA/bhaTTa-bhAskara-bhAShyam/7/4/" rel="feed" type="application/rss+xml" title="संस्कारे विश्वासटिप्पणयः" />

    <meta property="og:title" content="प्रपाठकः ४" />
<meta property="og:description" content="अनुवाकः १ संयुक्तमन्त्रः बृह॒स्पति॑रकामयत॒ श्रन्मे॑ दे॒वा दधी॑र॒न्गच्छे॑यम्पुरो॒धामिति॒ स ए॒तञ्च॑तुर्विꣳशतिरा॒त्रम॑पश्य॒त्तमाह॑र॒त्तेना॑यजत॒ ततो॒ वै तस्मै॒ श्रद्दे॒वा अद॑ध॒ताग॑च्छत्पुरो॒धाय्यँ ए॒वँव्वि॒द्वाꣳस॑श्चतुर्विꣳशतिरा॒त्रमास॑ते॒ श्रदे᳚भ्यो मनु॒ष्या॑ दधते॒ गच्छ॑न्ति पुरो॒धाञ्ज्योति॒र्गौरायु॒रिति॑
मन्त्रः बृह॒स्पति॑र् अकामयत॒ , श्रन्मे॑ दे॒वा दधी॑र॒न्गच्छे॑यम् पुरो॒धामिति॑ ।
टीका 1अथ द्वौ चतुर्विंशतिरात्रौ । तत्रायं प्रथमः अतिरात्रो ज्योतिरादिस्त्र्यहः च त्रिरात्रः । उक्तं च - त्रिरात्रः द्वादशाहस्य दशाहानि पृष्ठ्यच्छन्दोमात्मकानि अतिरात्र इति । अयमधुना विधीयते - बृहस्पतिरित्यादि ॥ बृहस्पतिशब्दे सुट्स्वरावुक्तौ । देवा मे मम श्रद्दधीरन् श्रद्धां कुर्वन्तु सत्योयमिति । गच्छेयं च पुरोधां प्राधान्यं पौरोहित्यं वा । पुरश्शब्दस्य उपसर्गवद्भावात् &lsquo;आतश्चोपसर्गे&rsquo; इत्यङ् । भिदादिर्वा द्रष्टव्यः ।" />
<meta property="og:type" content="article" />
<meta property="og:url" content="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/4/" />

<meta itemprop="name" content="प्रपाठकः ४">
<meta itemprop="description" content="अनुवाकः १ संयुक्तमन्त्रः बृह॒स्पति॑रकामयत॒ श्रन्मे॑ दे॒वा दधी॑र॒न्गच्छे॑यम्पुरो॒धामिति॒ स ए॒तञ्च॑तुर्विꣳशतिरा॒त्रम॑पश्य॒त्तमाह॑र॒त्तेना॑यजत॒ ततो॒ वै तस्मै॒ श्रद्दे॒वा अद॑ध॒ताग॑च्छत्पुरो॒धाय्यँ ए॒वँव्वि॒द्वाꣳस॑श्चतुर्विꣳशतिरा॒त्रमास॑ते॒ श्रदे᳚भ्यो मनु॒ष्या॑ दधते॒ गच्छ॑न्ति पुरो॒धाञ्ज्योति॒र्गौरायु॒रिति॑
मन्त्रः बृह॒स्पति॑र् अकामयत॒ , श्रन्मे॑ दे॒वा दधी॑र॒न्गच्छे॑यम् पुरो॒धामिति॑ ।
टीका 1अथ द्वौ चतुर्विंशतिरात्रौ । तत्रायं प्रथमः अतिरात्रो ज्योतिरादिस्त्र्यहः च त्रिरात्रः । उक्तं च - त्रिरात्रः द्वादशाहस्य दशाहानि पृष्ठ्यच्छन्दोमात्मकानि अतिरात्र इति । अयमधुना विधीयते - बृहस्पतिरित्यादि ॥ बृहस्पतिशब्दे सुट्स्वरावुक्तौ । देवा मे मम श्रद्दधीरन् श्रद्धां कुर्वन्तु सत्योयमिति । गच्छेयं च पुरोधां प्राधान्यं पौरोहित्यं वा । पुरश्शब्दस्य उपसर्गवद्भावात् &lsquo;आतश्चोपसर्गे&rsquo; इत्यङ् । भिदादिर्वा द्रष्टव्यः ।">

<meta itemprop="wordCount" content="11452">



<meta itemprop="keywords" content="" /><meta name="twitter:card" content="summary"/>
<meta name="twitter:title" content="प्रपाठकः ४"/>
<meta name="twitter:description" content="अनुवाकः १ संयुक्तमन्त्रः बृह॒स्पति॑रकामयत॒ श्रन्मे॑ दे॒वा दधी॑र॒न्गच्छे॑यम्पुरो॒धामिति॒ स ए॒तञ्च॑तुर्विꣳशतिरा॒त्रम॑पश्य॒त्तमाह॑र॒त्तेना॑यजत॒ ततो॒ वै तस्मै॒ श्रद्दे॒वा अद॑ध॒ताग॑च्छत्पुरो॒धाय्यँ ए॒वँव्वि॒द्वाꣳस॑श्चतुर्विꣳशतिरा॒त्रमास॑ते॒ श्रदे᳚भ्यो मनु॒ष्या॑ दधते॒ गच्छ॑न्ति पुरो॒धाञ्ज्योति॒र्गौरायु॒रिति॑
मन्त्रः बृह॒स्पति॑र् अकामयत॒ , श्रन्मे॑ दे॒वा दधी॑र॒न्गच्छे॑यम् पुरो॒धामिति॑ ।
टीका 1अथ द्वौ चतुर्विंशतिरात्रौ । तत्रायं प्रथमः अतिरात्रो ज्योतिरादिस्त्र्यहः च त्रिरात्रः । उक्तं च - त्रिरात्रः द्वादशाहस्य दशाहानि पृष्ठ्यच्छन्दोमात्मकानि अतिरात्र इति । अयमधुना विधीयते - बृहस्पतिरित्यादि ॥ बृहस्पतिशब्दे सुट्स्वरावुक्तौ । देवा मे मम श्रद्दधीरन् श्रद्धां कुर्वन्तु सत्योयमिति । गच्छेयं च पुरोधां प्राधान्यं पौरोहित्यं वा । पुरश्शब्दस्य उपसर्गवद्भावात् &lsquo;आतश्चोपसर्गे&rsquo; इत्यङ् । भिदादिर्वा द्रष्टव्यः ।"/>

      
    

    <script src="/saMskAra/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/saMskAra\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/saMskAra\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vvasuki\/saMskAra\/edit\/master\/content\/\u0022,\u0022mainSections\u0022:[\u0022mantrah\u0022],\u0022mainsections\u0022:[\u0022mantrah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022contents\u0022:[{\u0022url\u0022:\u0022recdir:\/\/mantraH\/\u0022}],\u0022title\u0022:\u0022मन्त्राः\u0022},{\u0022contents\u0022:[{\u0022url\u0022:\u0022recdir:\/\/kalpaH\/\u0022}],\u0022title\u0022:\u0022कल्पः\u0022},{\u0022contents\u0022:[{\u0022url\u0022:\u0022recdir:\/\/sangrahaH\/\u0022}],\u0022title\u0022:\u0022सङ्ग्रहः\u0022},{\u0022contents\u0022:[{\u0022url\u0022:\u0022recdir:\/\/bloodlines\/\u0022}],\u0022title\u0022:\u0022वंशाः\u0022},{\u0022contents\u0022:[{\u0022url\u0022:\u0022recdir:\/\/nyAya-vaisheShike\/\u0022}],\u0022title\u0022:\u0022न्यायशास्त्रम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022}],\u0022title\u0022:\u0022विषयान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022https:\/\/vvasuki.github.io\/\u0022}],\u0022title\u0022:\u0022भागाः\u0022},\u0022top_bar\u0022:[{\u0022title\u0022:\u0022म\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/mantraH\/\u0022},{\u0022title\u0022:\u0022स\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/sAma\/\u0022}]}");
    let autocompletePageUrl = "\/saMskAra\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/saMskAra\/sangrahaH\/taittirIyA\/saMhitA\/bhaTTa-bhAskara-bhAShyam\/7\/4\/".replace(basePath, "/");
    pageVars.pageParams = {};
    pageVars.pageSource = "sangrahaH\/taittirIyA\/saMhitA\/bhaTTa-bhAskara-bhAShyam\/7\/4.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/saMskAra/webpack_dist/main-bundle.js"></script>
    <script src="/saMskAra/webpack_dist/transliteration-bundle.js"></script>
    <script src="/saMskAra/non_webpack_js/disqus.js"></script>
    <script src="/saMskAra/webpack_dist/ui_lib-bundle.js"></script>
    <link rel="stylesheet" href="/saMskAra/css/fonts.css">
    <link rel="stylesheet" href="/saMskAra/css/@fortawesome/fontawesome-free/css/solid.min.css">
    

    <link rel="stylesheet" href="/saMskAra/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/4/" />
    <link rel="alternate" hreflang="sa-Deva" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/4/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/4/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/4/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/4/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/4/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/4/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/4/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/4/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/4/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/4/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/4/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/4/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/4/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/4/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/4/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/4/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/4/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/4/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/4/?transliteration_target=iast" />
    
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/saMskAra/" class="btn col border">
            <i class="fas fa-gopuram ">संस्कारे विश्वासटिप्पणयः <br/> प्रपाठकः ४</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <form action="/saMskAra/search">
            <input id="titleSearchInputBox" placeholder="शीर्षिकान्विष्यताम्" name="s"><i class="btn fas fa-search "></i>
          </form>
          <a href="/saMskAra/custom_site_search/"  class="btn btn-default">Full search</a>
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
        </div>
        <div class="row col  d-flex justify-content-center">
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
        <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="प्रपाठकः ४">प्रपाठकः ४</h1>
    
    <a id="editLink" class="btn btn-primary"  href="https://github.com/vvasuki/saMskAra/edit/master/content/sangrahaH/taittirIyA/saMhitA/bhaTTa-bhAskara-bhAShyam/7/4.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="अनवक-१">अनुवाकः १</h2>
<h3 id="सयकतमनतर">संयुक्तमन्त्रः</h3>
<p>बृह॒स्पति॑रकामयत॒ श्रन्मे॑ दे॒वा दधी॑र॒न्गच्छे॑यम्पुरो॒धामिति॒ स ए॒तञ्च॑तुर्विꣳशतिरा॒त्रम॑पश्य॒त्तमाह॑र॒त्तेना॑यजत॒ ततो॒ वै तस्मै॒ श्रद्दे॒वा अद॑ध॒ताग॑च्छत्पुरो॒धाय्यँ ए॒वँव्वि॒द्वाꣳस॑श्चतुर्विꣳशतिरा॒त्रमास॑ते॒ श्रदे᳚भ्यो मनु॒ष्या॑ दधते॒ गच्छ॑न्ति पुरो॒धाञ्ज्योति॒र्गौरायु॒रिति॑</p>
<h3 id="मनतर">मन्त्रः</h3>
<p>बृह॒स्पति॑र् अकामयत॒ , श्रन्मे॑ दे॒वा दधी॑र॒न्गच्छे॑यम् पुरो॒धामिति॑ ।</p>
<h4 id="टक">टीका</h4>
<p>1अथ द्वौ चतुर्विंशतिरात्रौ । तत्रायं प्रथमः अतिरात्रो ज्योतिरादिस्त्र्यहः च त्रिरात्रः । उक्तं च - त्रिरात्रः द्वादशाहस्य दशाहानि पृष्ठ्यच्छन्दोमात्मकानि अतिरात्र इति । अयमधुना विधीयते - बृहस्पतिरित्यादि ॥ बृहस्पतिशब्दे सुट्स्वरावुक्तौ । देवा मे मम श्रद्दधीरन् श्रद्धां कुर्वन्तु सत्योयमिति । गच्छेयं च पुरोधां प्राधान्यं पौरोहित्यं वा । पुरश्शब्दस्य उपसर्गवद्भावात् &lsquo;आतश्चोपसर्गे&rsquo; इत्यङ् । भिदादिर्वा द्रष्टव्यः ।</p>
<h3 id="मनतर-1">मन्त्रः</h3>
<p>स ए॒तञ् च॑तुर्विꣳशतिरा॒त्रम् अ॑पश्यत् ।
तमाह॑रत् । तेना॑यजत ।<br>
ततो॒ वै तस्मै॒ श्रद्दे॒वा अद॑ध॒त । अग॑च्छत् पुरो॒धाम् ।<br>
य ए॒वँव्वि॒द्वाꣳस॑श् चतुर्विꣳशतिरा॒त्रम् आस॑ते॒,
श्रदे᳚भ्यो मनु॒ष्या॑ दधते॒ , गच्छ॑न्ति पुरो॒धाञ् - ज्योति॒र् गौरायु॒रिति॑ ।</p>
<h4 id="टक-1">टीका</h4>
<p>स एतमित्यादि । गतम् ॥ +++(सम्पादकटिप्पणिः –  विस्तृतं व्याख्यानमन्यत्र मृग्यम्)+++</p>
<h3 id="सयकतमनतर-1">संयुक्तमन्त्रः</h3>
<p>त्र्य॒हा भ॑वन्ती॒यँव्वाव ज्योति॑र॒न्तरि॑ख्ष॒ङ्गौर॒सावायुः॑ [1]<br>
इ॒माने॒व लो॒कान॒भ्यारो॑हन्त्यभिपू॒र्वन्त्र्य॒हा भ॑वन्त्यभिपू॒र्वमे॒व सु॑व॒र्गँल्लो॒कम॒भ्यारो॑ह॒न्त्य्</p>
<h3 id="मनतर-2">मन्त्रः</h3>
<p>त्र्य॒हा भ॑वन्ति ।
इ॒यँव् वाव ज्योति॑र् - अ॒न्तरि॑ख्ष॒ङ् गौर॒साव् आयुः॑ ।[1]<br>
इ॒माने॒व लो॒कान॒भ्यारो॑हन्ति ।
अ॒भि॒पू॒र्वन् - त्र्य॒हा भ॑वन्ति ।
अ॒भि॒पू॒र्वम् - ए॒व सु॑व॒र्गँल् लो॒कम् - अ॒भ्यारो॑ह॒न्ति ।</p>
<h4 id="टक-2">टीका</h4>
<p>2त्र्यहा इत्यादि ॥ चत्वारः, तथा सङ्ख्यापूरणात् । इयं वावेत्यादि । व्याख्यातम् ॥ +++(सम्पादकटिप्पणिः – व्याख्यानमन्यत्र मृग्यम्)++++।</p>
<h3 id="सयकतमनतर-2">संयुक्तमन्त्रः</h3>
<p>अस॑त्त्रँ॒व्वा ए॒तद्यद॑छन्दो॒मय्यँच्छ॑न्दो॒मा भव॑न्ति॒ तेन॑ स॒त्त्रन्दे॒वता॑ ए॒व पृ॒ष्ठैरव॑ रुन्धते प॒शूञ्छ॑न्दो॒मैरोजो॒ वै वी॒र्य॑म्पृ॒ष्ठानि॑ प॒शव॑श्छन्दो॒मा ओज॑स्ये॒व वी॒र्ये॑ प॒शुषु॒ प्रति॑ तिष्ठन्ति</p>
<h3 id="मनतर-3">मन्त्रः</h3>
<p>अस॑त्त्रँ॒व् वा ए॒तद् - यद॑छन्दो॒मम् ।
यच्छ॑न्दो॒मा भव॑न्ति॒ तेन॑ स॒त्त्रम् ।
दे॒वता॑ ए॒व पृ॒ष्ठैरव॑ रुन्धते प॒शूञ्छ॑न्दो॒मैः ।<br>
ओजो॒ वै वी॒र्य॑म्पृ॒ष्ठानि॑ प॒शव॑श्छन्दो॒माः ।
ओज॑स्ये॒व वी॒र्ये॑ प॒शुषु॒ प्रति॑ तिष्ठन्ति ।</p>
<h4 id="टक-3">टीका</h4>
<p>3असत्रं वा इत्यादि ॥ द्वादशाहीनस्य द्वादशरात्रस्य विधिः । पृष्ठ्यष्षडहश्छन्दोमा इत्यादि । ते च गताः ॥</p>
<h3 id="सयकतमनतर-3">संयुक्तमन्त्रः</h3>
<p>बृहद्रथन्त॒राभ्याँ᳚य्यन्ती॒यँव्वाव र॑थन्त॒रम॒सौ बृ॒हदा॒भ्यामे॒व [2]<br>
य॒न्त्यथो॑ अ॒नयो॑रे॒व प्रति॑ तिष्ठन्त्ये॒ते वै य॒ज्ञस्या᳚ञ्ज॒साय॑नी स्रु॒ती ताभ्या॑मे॒व सु॑व॒र्गँल्लो॒कँय्य॑न्ति</p>
<h3 id="मनतर-4">मन्त्रः</h3>
<p>बृ॒ह॒द्र॒थ॒न्त॒राभ्याँ᳚य् यन्ति ।
इ॒यँव् वाव र॑थन्त॒रम् अ॒सौ बृ॒हत् ।
आ॒भ्यामे॒व य॒न्ति [2]।<br>
अथो॑ अ॒नयो॑रे॒व प्रति॑ तिष्ठन्ति ।
ए॒ते वै य॒ज्ञस्या᳚ञ्ज॒साय॑नी स्रु॒ती ।
ताभ्या॑मे॒व सु॑व॒र्गँल् लो॒कँय् य॑न्ति ।</p>
<h4 id="टक-4">टीका</h4>
<p>4बृहद्रथन्तराभ्यामित्यादि ॥ गतम् ॥ +++(सम्पादकटिप्पणिः – व्याख्यानमन्यत्र मृग्यम्)+++।</p>
<h3 id="सयकतमनतर-4">संयुक्तमन्त्रः</h3>
<p>चतुर्विꣳशतिरा॒त्रो भ॑वति॒ चतु॑र्विꣳशतिरर्धमा॒सास्सँ॑व्वथ्स॒रस्सँ॑व्वथ्स॒रस्सु॑व॒र्गो लो॒कस्सँ॑व्वथ्स॒र ए॒व सु॑व॒र्गे लो॒के प्रति॑ तिष्ठ॒न्त्यथो॒ चतु॑र्विꣳशत्यख्षरा गाय॒त्री गा॑य॒त्री ब्र॑ह्मवर्च॒सङ्गा॑यत्रि॒यैव ब्र॑ह्मवर्च॒समव॑ रुन्धतेऽतिरा॒त्राव॒भितो॑ भवतो ब्रह्मवर्च॒सस्य॒ परि॑गृहीत्यै ॥ [3]</p>
<h3 id="मनतर-5">मन्त्रः</h3>
<p>च॒तु॒र्वि॒ꣳ॒श॒ति॒रा॒त्रो भ॑वति ।
चतु॑र्विꣳशतिर् - अर्धमा॒सास् सँ॑व्वथ्स॒रः ।<br>
सँ॒व्व॒थ्स॒रस् सु॑व॒र्गो लो॒कः ।
सँ॒व्व॒थ्स॒र ए॒व सु॑व॒र्गे लो॒के प्रति॑ तिष्ठ॒न्ति ।</p>
<h4 id="टक-5">टीका</h4>
<p>5चतुर्विंशतिरात्र इत्यादि ॥ चतुर्विंशतिसङ्ख्य्यान्वयात् चतुर्विंशत्यर्धमासात्मके संवत्सरे स्वर्गस्थानीये प्रतितिष्ठन्ति ।</p>
<h3 id="मनतर-6">मन्त्रः</h3>
<p>अथो॒ चतु॑र्विꣳशत्यख्षरा गाय॒त्री ।
गा॒य॒त्री ब्र॑ह्मवर्च॒सम् ।
गा॒य॒त्रि॒या - एव ब्र॑ह्मवर्च॒समव॑ रुन्धते ।<br>
अ॒ति॒रा॒त्राव॒भितो॑ भवतो , ब्रह्मवर्च॒सस्य॒ परि॑गृहीत्यै ॥ [3]</p>
<h4 id="टक-6">टीका</h4>
<p>अपिच चतुर्विंशत्यक्षरा गायत्री, तल्लाभेन गायत्र्यात्मकब्रह्मवर्चसलाभः । अतिरात्राभ्यां चाभितो ब्रह्मवर्चसस्य परिग्रहः ॥</p>
<p>इति सप्तमे चतुर्थे प्रथमोनुवाकः ॥</p>
<h2 id="अनवक-२">अनुवाकः २</h2>
<h3 id="सयकतमनतर-5">संयुक्तमन्त्रः</h3>
<p>यथा॒ वै म॑नु॒ष्या॑ ए॒वन्दे॒वा अग्र॑ आस॒न्ते॑ऽकामय॒न्ताव॑र्तिम्पा॒प्मान॑म्मृ॒त्युम॑प॒हत्य॒ दैवीꣳ॑ स॒ꣳ॒सद॑ङ्गच्छे॒मेति॒ त ए॒तञ्च॑तुर्विꣳशतिरा॒त्रम॑पश्य॒न्तमाह॑र॒न्तेना॑यजन्त॒ ततो॒ वै तेऽव॑र्तिम्पा॒प्मान॑म्मृ॒त्युम॑प॒हत्य॒ दैवीꣳ॑ स॒ꣳ॒सद॑मगच्छ॒न्‌य ए॒वँव्वि॒द्वाꣳ॑सश्चतुर्विꣳशतिरा॒त्रमास॒तेऽव॑र्तिमे॒व पा॒प्मान॑मप॒हत्य॒ श्रिय॑ङ्गच्छन्ति॒ श्रीर्‌हि म॑नु॒ष्य॑स्य [4]<br>
दैवी॑ स॒ꣳ॒सज्</p>
<h3 id="मनतर-7">मन्त्रः</h3>
<p>यथा॒ वै म॑नु॒ष्या॑ ए॒वन् दे॒वा अग्र॑ आस॒न् ,
ते॑ऽकामय॒न्त -
&ldquo;अव॑र्तिम् पा॒प्मान॑म् मृ॒त्युम॑प॒हत्य॒ दैवीꣳ॑ स॒ꣳ॒सद॑ङ्गच्छे॒मे&quot;ति ।<br>
त ए॒तञ् च॑तुर्विꣳशतिरा॒त्रम् अ॑पश्यन् ।
तमाह॑र॒न् ।
तेना॑यजन्त ।<br>
ततो॒ वै तेऽव॑र्तिम्पा॒प्मान॑म्मृ॒त्युम॑प॒हत्य॒ दैवीꣳ॑ स॒ꣳ॒सद॑मगच्छन् ।<br>
‌
य ए॒वँव् वि॒द्वाꣳ॑सश् चतुर्विꣳशतिरा॒त्रमास॒ते , ऽव॑र्तिमे॒व पा॒प्मान॑म् अप॒हत्य॒ श्रिय॑ङ् गच्छन्ति ।<br>
श्रीर्‌हि म॑नु॒ष्य॑स्य॒ दैवी॑ स॒ꣳ॒सत् ।[4]</p>
<h4 id="टक-7">टीका</h4>
<p>1अथ संसदाख्यो द्वितीयश्चतुर्विंशतिरात्रो विधीयते - यथा वा इत्यादि ॥ यथा मनुष्या जरामृत्युदारिद्र्यपापयुक्ताः एवं धर्माणः पूर्वमेव देवा अप्यासन् । ते देवा अकामयन्त अवर्तिं दारिद्र्यं पाप्मानं मृत्युं चापहत्य दैवीं देवसम्बन्धिनीं संसदं संसीदन्ति देवा यत्र तत्स्थानं गच्छेमेति । &lsquo;देवाद्यञञौ&rsquo; इत्यञ् । त एतमित्यादि । गतम् । श्रीर्हि दैवसंसत् दैवसंसदा सदृशत्वात् ॥</p>
<h3 id="सयकतमनतर-6">संयुक्तमन्त्रः</h3>
<p>ज्योति॑रतिरा॒त्रो भ॑वति सुव॒र्गस्य॑ लो॒कस्यानु॑ख्यात्यै॒ पृष्ठ्य॑ष्षड॒हो भ॑वति॒ षड्वा ऋ॒तव॑स्सँव्वथ्स॒रस्तम्मासा॑ अर्धमा॒सा ऋ॒तव॑ᳶ प्र॒विश्य॒ दैवीꣳ॑ स॒ꣳ॒सद॑मगच्छ॒न्‌य ए॒वँव्वि॒द्वाꣳ॑सश्चतुर्विꣳशतिरा॒त्रमास॑ते सँव्वथ्स॒रमे॒व प्र॒विश्य॒ वस्य॑सीꣳ स॒ꣳ॒सद॑ङ्गच्छन्ति॒</p>
<h3 id="मनतर-8">मन्त्रः</h3>
<p>ज्योति॑र् अतिरा॒त्रो भ॑वति ,
सु॒व॒र्गस्य॑ लो॒कस्य अनु॑ख्यात्यै ।<br>
पृष्ठ्य॑ष्षड॒हो भ॑वति ।</p>
<h4 id="टक-8">टीका</h4>
<p>2ज्योतिरतिरात्र इत्यादि ॥ अत्रेयमहःकॢप्तिः - अतिरात्रश्चतुर्विंशः उक्थ्य आरम्भणीयः त्रिवृद्वा पृष्ठ्यस्तोमः षडहः त्रयस्त्रिंशमहरनिरुक्तं त्रयस्त्रिंशं निरुक्तं त्रिणवं द्वे एकविंशे त्रिणवं त्रयस्त्रिंशमहः निरुक्तं त्रयस्त्रिंशमनिरुक्तं पृष्ठ्यस्तोमष्षडहः प्रत्यङ् त्रिवृदहरनिरुक्तं ज्योतिष्टोमो वैश्नानरोति रात्रः इति । इयमिह प्रतिपाद्यते । ज्योतिरतिरात्रः प्रथममहर्भवति स्वर्गस्यानुक्रमेण ख्यात्यै प्रकाशाय तद्भवति । पृष्ठ्य इत्यादि । षडहविधिः ।</p>
<h3 id="मनतर-9">मन्त्रः</h3>
<p>षड्वा ऋ॒तव॑स् सँव्वथ्स॒रः ।
तम् मासा॑ अर्धमा॒सा ऋ॒तव॑ᳶ प्र॒विश्य॒ दैवीꣳ॑ स॒ꣳ॒सद॑मगच्छ॒न्‌ ।<br>
य ए॒वँव् वि॒द्वाꣳ॑सश् चतुर्विꣳशतिरा॒त्रम् आस॑ते , सँव्वथ्स॒रमे॒व प्र॒विश्य॒ वस्य॑सीꣳ स॒ꣳ॒सद॑ङ् गच्छन्ति ।</p>
<h4 id="टक-9">टीका</h4>
<p>षडृत्वात्मकसंवत्सरं प्रविश्य मासा अर्धमासा ऋतवश्च दैवीं संसदमगच्छन् तस्मादेवं विदित्वा चतुर्विंशतिरात्रमासीनाः संवत्सरमेव प्रविश्य वस्यसीं वरिष्ठां संसदं श्लाघ्यां श्रियं गच्छन्ति । वसुमच्छब्दादीसयसुनि &lsquo;विन्मतोर्लुक्&rsquo; इति मतुब्लोपे कृते प्रत्ययाद्यक्षरलोपश्छान्दसः ॥</p>
<h3 id="सयकतमनतर-7">संयुक्तमन्त्रः</h3>
<p>त्रय॑स्त्रयस्त्रि॒ꣳ॒शा अ॒वस्ता᳚द्भवन्ति॒ त्रय॑स्त्रयस्त्रि॒ꣳ॒शाᳶ प॒रस्ता᳚त्त्रयस्त्रि॒ꣳ॒शैरे॒वोभ॒यतोऽव॑र्तिम्पा॒प्मान॑मप॒हत्य॒ दैवीꣳ॑ स॒ꣳ॒सद॑म्मध्य॒तः [5]<br>
ग॒च्छ॒न्ति॒ पृ॒ष्ठानि॒ हि दैवी॑ स॒ꣳ॒सज्</p>
<h3 id="मनतर-10">मन्त्रः</h3>
<p>त्रय॑स्त्रयस्त्रि॒ꣳ॒शा अ॒वस्ता᳚द्भवन्ति॒ त्रय॑स्त्रयस्त्रि॒ꣳ॒शाᳶ प॒रस्ता᳚त् ।<br>
त्र॒य॒स्त्रि॒ꣳ॒शैर् ए॒वोभ॒यतोऽव॑र्तिम् पा॒प्मान॑म् अप॒हत्य॒ दैवीꣳ॑ स॒ꣳ॒सद॑म् मध्य॒तः ग॑च्छन्ति । [5]<br>
पृ॒ष्ठानि॒ हि दैवी॑ स॒ꣳ॒सत् ।</p>
<h4 id="टक-10">टीका</h4>
<p>2त्रयस्त्रयस्त्रिंशा अवस्तादिति ॥ मध्यमषडहारम्भे त्रयस्त्रिंशा भवन्ति । कथं? प्रथमस्य षडहस्य षष्ठमहः एकस्त्रयस्त्रिंशः, त्रिवृदादित्र- यस्त्रिंशान्तत्वात् पृष्ठानाम् । ततष्षडहयोर्मध्ये निरुक्तो द्वितीय- स्त्रयस्त्रिंशः । ततो द्वितीयस्य षडहस्य आद्यस्त्रयस्त्रिंशः तृतीयः । त्रयस्त्रिंशत्रिणवैकविंशानां षडहावरार्ध्यानां क्रमात् व्युत्क्रमजन्यत्वात् मध्यमषडहस्यैव त्रयस्त्रिंशाः परस्तान्मध्यमषडहावसानेऽपि भवन्ति । कथं? उक्तेन न्यायेन मध्यमस्य षडहस्य षष्ठमहरेकस्त्रयस्त्रिंशः; ततष्षडहयोर्मध्ये अनिरुक्तो द्वितीयस्त्रयस्त्रिंशः; तत उत्तरस्य षडहस्य प्रतीचीनस्य आद्यमहस्र्तृतीयः त्रयस्त्रिंश इति । एवमवस्तात् परस्ताच्च त्रयस्त्रिंशैरेव स्थितैः तद्दिव्यसङ्ख्यानैः अवर्तिं च पाप्मानं चापहत्य दैवीं संसदं मध्यतोवस्थितां गच्छन्ति । का पुनस्सेत्याह- पृष्ठानि हीत्यादि ॥</p>
<h3 id="सयकतमनतर-8">संयुक्तमन्त्रः</h3>
<p>जा॒मि वा ए॒तत्कु॑र्वन्ति॒ यत्त्रय॑स्त्रयस्त्रि॒ꣳ॒शा अ॒न्वञ्चो॒ मध्येऽनि॑रुक्तो भवति॒ तेनाजा᳚म्यू॒र्ध्वानि॑ पृ॒ष्ठानि॑ भवन्त्य्</p>
<h3 id="मनतर-11">मन्त्रः</h3>
<p>जा॒मि वा ए॒तत् कु॑र्वन्ति॒ यत् त्रय॑स्त्रयस्त्रि॒ꣳ॒शा अ॒न्वञ्चः॑ ।<br>
मध्येऽनि॑रुक्तो भवति॒ , तेन अजा᳚मि ।<br>
ऊ॒र्ध्वानि॑ पृ॒ष्ठानि॑ भवन्ति ।</p>
<h4 id="टक-11">टीका</h4>
<p>4जामि वा इत्यादि ॥ आलस्यजननमिदं क्रियते । तस्मान्मध्ये त्रयाणां मध्यमस्त्रिंशोऽनिरुक्तो भवति अव्यक्तनामा भवति । तेनाजामि भवति । मध्यमष्षडहो निरुक्त इत्येके । ऊर्ध्वानि रथन्तरादिक्रमेण वर्तन्ते ॥</p>
<h3 id="सयकतमनतर-9">संयुक्तमन्त्रः</h3>
<p>ऊ॒र्ध्वाश्छ॑न्दो॒मा उ॒भाभ्याꣳ॑ रू॒पाभ्याꣳ॑ सुव॒र्गँल्लो॒कँय्य॒न्त्य्</p>
<h3 id="मनतर-12">मन्त्रः</h3>
<p>ऊ॒र्ध्वाश् छ॑न्दो॒माः ।<br>
उ॒भाभ्याꣳ॑ रू॒पाभ्याꣳ॑ सुव॒र्गँल् लो॒कँय् य॒न्ति ।</p>
<h4 id="टक-12">टीका</h4>
<p>5ऊर्ध्वाश्छन्दोमा इति ॥ तान्येवाहानि चतुर्विंशतिक्रमेण वर्तन्ते । उभाभ्यां रूपाभ्यामिति । एतस्य षडहस्य पृष्ठ्यच्छन्दोमात्मके द्वे रूपे संपाद्ये इति दर्शितम् । तद्धर्मानुगमात् भाक्तो व्यपदेश इत्युक्तं भवति । यथोक्तं आचार्येण - &lsquo;अथेदं संसदामयनं छन्दोमं भवति विज्ञायन्ते खल्वस्य छन्दोसभक्तयश्चतुर्विंशं चतुश्चत्वारिंशं अष्टाचत्वारिशम्&rsquo; इति । अत्रैव जानीयात् आद्ये त्रिवृत आयतने त्रयस्त्रिंशोग्रिष्टोमश्चतुर्विंशाः पवमानः, द्वितीये पञ्चदशस्यायतने त्रिणवः अष्टाविंशाः पवमानाः, तृतीये सप्तदशस्यायतने एकविंशः द्वाविंशाः पवमानाः, चतुर्थेऽस्मिन् आयतने एकविंशः षट्त्रिंशाः पवमानाः, पञ्चमेऽस्मिन्नायतने त्रिणवश्चत्वारिंशाः पवमानाः, पष्ठे स्व आयतने त्रयस्त्रिंशः चतुश्चत्वारिंशाः पवमानाः, ततः त्रयस्त्रिंशः अष्टाचत्वारिशाः पवमानाः इति ॥</p>
<h3 id="सयकतमनतर-10">संयुक्तमन्त्रः</h3>
<p>अस॑त्त्रँ॒व्वा ए॒तद्यद॑छन्दो॒मँय्यच्छ॑न्दो॒मा भव॑न्ति॒ तेन॑ स॒त्त्रन्दे॒वता॑ ए॒व पृ॒ष्ठैरव॑ रुन्धते प॒शूञ्छ॑न्दो॒मैरोजो॒ वै वी॒र्य॑म्पृ॒ष्ठानि॑ प॒शवः॑ [6]<br>
छ॒न्दो॒मा ओज॑स्ये॒व वी॒र्ये॑ प॒शुषु॒ प्रति॑ तिष्ठन्ति॒</p>
<h3 id="मनतर-13">मन्त्रः</h3>
<p>अस॑त्त्रँ॒व् वा ए॒तद् यद् अ॑छन्दो॒मम् ।
यच् छ॑न्दो॒मा भव॑न्ति॒ तेन॑ स॒त्त्रम् ।<br>
दे॒वता॑ ए॒व पृ॒ष्ठैरव॑ रुन्धते प॒शूञ्छ॑न्दो॒मैः ।
ओजो॒ वै वी॒र्य॑म्पृ॒ष्ठानि॑ प॒शव॑श् छ॒न्दो॒मा ।[6]<br>
ओज॑स्ये॒व वी॒र्ये॑ प॒शुषु॒ प्रति॑ तिष्ठन्ति ।</p>
<h4 id="टक-13">टीका</h4>
<p>6अथैवं संपाद्यते हेतुमाह - असत्रमित्यादि ॥ गतम् । पृष्ठैरिति । पृष्ठरूपेण ॥</p>
<h3 id="सयकतमनतर-11">संयुक्तमन्त्रः</h3>
<p>त्रय॑स्त्रयस्त्रि॒ꣳ॒शा अ॒वस्ता᳚द्भवन्ति॒ त्रय॑स्त्रयस्त्रि॒ꣳ॒शाᳶ प॒रस्ता॒न्मध्ये॑ पृ॒ष्ठान्युरो॒ वै त्र॑यस्त्रि॒ꣳ॒शा आ॒त्मा पृ॒ष्ठान्या॒त्मन॑ ए॒व तद्यज॑माना॒श्शर्म॑ नह्य॒न्तेऽना᳚र्त्यै बृहद्रथन्त॒राभ्याँ᳚य्यन्ती॒यँव्वाव र॑थन्त॒रम॒सौ बृ॒हदा॒भ्यामे॒व य॒न्त्यथो॑ अ॒नयो॑रे॒व प्रति॑ तिष्ठन्त्ये॒ते वै य॒ज्ञस्या᳚ञ्ज॒साय॑नी स्रु॒ती ताभ्या॑मे॒व [7]<br>
सु॒व॒र्गँल्लो॒कँय्य॑न्ति॒ परा᳚ञ्चो॒ वा ए॒ते सु॑व॒र्गँल्लो॒कम॒भ्यारो॑हन्ति॒ ये प॑रा॒चीना॑नि पृ॒ष्ठान्यु॑प॒यन्ति॑ प्र॒त्यङ्ख्ष॑ड॒हो भ॑वति प्र॒त्यव॑रूढ्या॒ अथो॒ प्रति॑ष्ठित्या उ॒भयो᳚र्लो॒कयोर्‌॑ऋ॒द्ध्वोत्ति॑ष्ठन्ति त्रि॒वृतोऽधि॑ त्रि॒वृत॒मुप॑ यन्ति॒ स्तोमा॑ना॒ꣳ॒ सम्प॑त्त्यै प्रभ॒वाय॒ ज्योति॑रग्निष्टो॒मो भ॑वत्य॒यँव्वाव स ख्षयो॒ऽस्मादे॒व तेन॒ ख्षया॒न्न य॑न्ति</p>
<h3 id="मनतर-14">मन्त्रः</h3>
<p>त्रय॑स् त्रयस्त्रि॒ꣳ॒शा अ॒वस्ता᳚द् भवन्ति ।<br>
त्रय॑स् त्रयस्त्रि॒ꣳ॒शाᳶ प॒रस्ता॒न् मध्ये॑ पृ॒ष्ठानि ।</p>
<p>उरो॒ वै त्र॑यस्त्रि॒ꣳ॒शा आ॒त्मा पृ॒ष्ठानि ।<br>
आ॒त्मन॑ ए॒व तद् यज॑माना॒श् शर्म॑ नह्य॒न्तेऽना᳚र्त्यै ।</p>
<p>बृ॒ह॒द्र॒थ॒न्त॒राभ्याँ᳚य् यन्ति ।<br>
इ॒यँव् वाव र॑थन्त॒रम् , अ॒सौ बृ॒हत् । आ॒भ्यामे॒व य॒न्ति ।<br>
अथो॑ अ॒नयो॑रे॒व प्रति॑ तिष्ठन्ति ।</p>
<p>ए॒ते वै य॒ज्ञस्या᳚ञ्ज॒साय॑नी स्रु॒ती ।
ताभ्या॑मे॒व सु॑व॒र्गँल् लो॒कँय् य॑न्ति ।<br>
परा᳚ञ्चो॒ वा ए॒ते सु॑व॒र्गँल् लो॒कम् अ॒भ्यारो॑हन्ति॒ ,
ये प॑रा॒चीना॑नि पृ॒ष्ठान्यु॑प॒यन्ति॑ ।</p>
<p>प्र॒त्यङ्ख्ष॑ड॒हो भ॑वति प्र॒त्यव॑रूढ्या॒ अथो॒ प्रति॑ष्ठित्यै ।
उ॒भयो᳚र्लो॒कयोर्‌॑ऋ॒द्ध्वोत्ति॑ष्ठन्ति ।</p>
<p>त्रि॒वृतोऽधि॑ त्रि॒वृत॒म् उप॑ यन्ति॒  स्तोमा॑ना॒ꣳ॒ सम्प॑त्त्यै प्रभ॒वाय॒ ,
ज्योति॑र् अग्निष्टो॒मो भ॑वति ।</p>
<h4 id="टक-14">टीका</h4>
<p>7त्रयस्त्रयस्त्रिंशा इत्यादि ॥ +++(सम्पादकटिप्पणिः - विस्तृतं व्याख्यानमन्यत्र मृग्यम् )+++</p>
<h3 id="मनतर-15">मन्त्रः</h3>
<p>अ॒यँव् वाव स ख्षयो॒ऽस्माद् ए॒व तेन॒ ख्षया॒न् न य॑न्ति ।</p>
<h4 id="टक-15">टीका</h4>
<p>8अयं मनुष्यलोकः खलु स क्षयः तदग्निष्टोमाख्यमायतनम् । तस्मात्तेनाग्निष्टोमेन अस्मात् क्षयात् लाकान्न यन्ति न गच्छन्ति न नश्यन्तीत्यर्थः । &lsquo;क्षयो निवासे&rsquo; इत्याद्युतात्तत्वम् ॥</p>
<h3 id="सयकतमनतर-12">संयुक्तमन्त्रः</h3>
<p>चतुर्विꣳशतिरा॒त्रो भ॑वति॒ चतु॑र्विꣳशतिरर्धमा॒सास्सँ॑व्वथ्स॒रस्सँ॑व्वथ्स॒रस्सु॑व॒र्गो लो॒कस्सँ॑व्वथ्स॒र ए॒व सु॑व॒र्गे लो॒के प्रति॑ तिष्ठ॒न्त्यथो॒ चतु॑र्विꣳशत्यख्षरा गाय॒त्री गा॑य॒त्री ब्र॑ह्मवर्च॒सङ्गा॑यत्रि॒यैव ब्र॑ह्मवर्च॒समव॑ रुन्धतेऽतिरा॒त्राव॒भितो॑ भवतो ब्रह्मवर्च॒सस्य॒ परि॑गृहीत्यै ॥ [8]</p>
<h3 id="मनतर-16">मन्त्रः</h3>
<p>च॒तु॒र्वि॒ꣳ॒श॒ति॒रा॒त्रो भ॑वति ।
चतु॑र्विꣳशतिरर्धमा॒सास् सँ॑व्वथ्स॒रः ।<br>
सँ॒व्व॒थ्स॒रस्सु॑वर्गो लो॒कः ।
सँ॒व्व॒थ्स॒र ए॒व सु॑व॒र्गे लो॒के प्रति॑ तिष्ठ॒न्ति ।<br>
अथो॒ चतु॑र्विꣳशत्य् अख्षरा गाय॒त्री ।
गा॒य॒त्री ब्र॑ह्मवर्च॒सम् ।<br>
गा॑यत्रि॒यैव ब्र॑ह्मवर्च॒समव॑ रुन्धते ।
अतिरा॒त्राव् अ॒भितो॑ भवतो, ब्रह्मवर्च॒सस्य॒ परि॑गृहीत्यै ॥ [8]</p>
<h4 id="टक-16">टीका</h4>
<p>9चतुर्विंशतिरात्र इत्यादित ॥ गतम् । अतिरात्राभ्यामभितो ब्रह्मवर्चसस्य परिग्रहः ॥</p>
<p>इति सप्तमे चतुर्थे द्वितीयोनुवाकः ॥</p>
<h2 id="अनवक-३">अनुवाकः ३</h2>
<h3 id="सयकतमनतर-13">संयुक्तमन्त्रः</h3>
<p>ऋ॒ख्षा वा इ॒यम॑लो॒मका॑सी॒थ्साका॑मय॒तौष॑धीभि॒र्वन॒स्पति॑भि॒ᳶ प्र जा॑ये॒येति॒ सैतास्त्रि॒ꣳ॒शत॒ꣳ॒ रात्री॑रपश्य॒त्ततो॒ वा इ॒यमोष॑धीभि॒र्वन॒स्पति॑भि॒ᳶ प्राजा॑यत॒ ये प्र॒जाका॑माᳶ प॒शुका॑मा॒स्स्युस्त ए॒ता आ॑सीर॒न्प्रैव जा॑यन्ते प्र॒जया॑ प॒शुभि॑र्</p>
<h3 id="मनतर-17">मन्त्रः</h3>
<p>ऋ॒ख्षा वा इ॒यम् अ॑लो॒मका॑सीत् ।
साका॑मय॒त ,
ओष॑धीभि॒र् वन॒स्पति॑भि॒ᳶ प्र जा॑ये॒येति॑ ।<br>
सैतास् त्रि॒ꣳ॒शत॒ꣳ॒ रात्री॑र् अपश्यत् ।<br>
ततो॒ वा इ॒यमोष॑धीभि॒र्वन॒स्पति॑भि॒ᳶ प्राजा॑यत ।<br>
ये प्र॒जाका॑माᳶ प॒शुका॑मा॒स् स्युस् त ए॒ता आ॑सीरन् ।<br>
प्रैव जा॑यन्ते प्र॒जया॑ प॒शुभिः॑ ।</p>
<h4 id="टक-17">टीका</h4>
<p>1अथ त्रिंशद्रात्र आरभ्यते - ऋक्षा वा इत्यादि ॥ तृणादिरहिता स्थली ऋक्षा, इयं पृथिवी पूर्वं अलोमका आसीत् वृक्षाद्यभावात् । पावकादित्वादित्वाभावः । गतमन्यत् । आसीरन्निति । एतास्त्रिंशतं रात्रीरासीरन् ॥</p>
<h3 id="सयकतमनतर-14">संयुक्तमन्त्रः</h3>
<p>इ॒यँव्वा अ॑ख्षुध्य॒थ्सैताँव्वि॒राज॑मपश्य॒त्तामा॒त्मन्धि॒त्वान्नाद्य॒मवा॑रु॒न्द्धौष॑धीः [9]<br>
वन॒स्पती᳚न्प्र॒जाम्प॒शून्तेना॑वर्धत॒ सा जे॒मान॑म्महि॒मान॑मगच्छ॒द्य ए॒वँव्वि॒द्वाꣳस॑ ए॒ता आस॑ते वि॒राज॑मे॒वात्मन्धि॒त्वाऽन्नाद्य॒मव॑ रुन्धते॒ वर्ध॑न्ते प्र॒जया॑ प॒शुभि॑र्जे॒मान॑म्महि॒मान॑ङ्गच्छन्ति॒</p>
<h3 id="मनतर-18">मन्त्रः</h3>
<p>इ॒यँव् वा अ॑ख्षुध्यत् ।
सैताँव् वि॒राज॑मपश्यत् ।
तामा॒त्मन् धि॒त्वाऽन्नाद्य॒मवा॑रु॒न्द्धौष॑धीः [9]।<br>
वन॒स्पती᳚न् प्र॒जाम् प॒शून् तेना॑वर्धत ।
सा जे॒मान॑म् महि॒मान॑म् अगच्छत् ।</p>
<h4 id="टक-18">टीका</h4>
<p>2इयं वा इत्यादि ॥ इयं पृथिवी पूर्वमक्षुध्यत् क्षुत्पीडिताऽभवत् । सा त्रिंशद्रात्रेण एतां विराजमन्नं अपश्यत् । ततस्ता तामात्मनि स्थापयित्वा अन्नाद्यं अन्नादनसामर्थ्यं ओषध्यादींश्चावारुन्धत । ततस्तदवरोधेन अवर्धत पृथिवी । ततो जेमानं जयं महिमानं महत्त्वं चागच्छत् । जयतेर्महतेश्च औणादिको मनिन्प्रत्ययः । यद्वा - जेतृमहितृशब्दाभ्यां &lsquo;तुश्छन्दसि, इतीमनचि, &lsquo;तुरिष्ठेमेयस्सु&rsquo; इति टिलोपः । पूर्वत्र प्रत्ययादेर्लोपः ।</p>
<h3 id="मनतर-19">मन्त्रः</h3>
<p>य ए॒वँव् वि॒द्वाꣳस॑ ए॒ता आस॑ते , वि॒राज॑म् ए॒वात्मन्धि॒त्वाऽन्नाद्य॒मव॑ रुन्धते ।<br>
वर्ध॑न्ते प्र॒जया॑ प॒शुभिः॑ ।
जे॒मान॑म् महि॒मान॑ङ् गच्छन्ति ।</p>
<h4 id="टक-19">टीका</h4>
<p>य एवमित्यादि गतम् ॥</p>
<h3 id="सयकतमनतर-15">संयुक्तमन्त्रः</h3>
<p>ज्योति॑रतिरा॒त्रो भ॑वति सुव॒र्गस्य॑ लो॒कस्यानु॑ख्यात्यै॒</p>
<h3 id="मनतर-20">मन्त्रः</h3>
<p>ज्योति॑र् अतिरा॒त्रो भ॑वति ,
सुव॒र्गस्य॑ लो॒कस्य अनु॑ख्यात्यै ।</p>
<h4 id="टक-20">टीका</h4>
<p>3ज्योतिरतिरात्र इत्यादि ॥ व्याख्यातम् । व्यक्ताऽहःकॢप्तिः ॥</p>
<h3 id="सयकतमनतर-16">संयुक्तमन्त्रः</h3>
<p>पृष्ठ्य॑ष्षड॒हो भ॑वति॒ षड्वा ऋ॒तव॒ष्षट्पृ॒ष्ठानि॑ पृ॒ष्ठैरे॒वर्तून॒न्वारो॑हन्त्यृ॒तुभि॑स्सँव्वथ्स॒रन्ते सँ॑व्वथ्स॒र ए॒व [10]<br>
प्रति॑ तिष्ठन्ति</p>
<h3 id="मनतर-21">मन्त्रः</h3>
<p>पृष्ठ्य॑ष् षड॒हो भ॑वति ।
षड्वा ऋ॒तव॒ष् । षट्पृ॒ष्ठानि॑ ।<br>
पृ॒ष्ठैरे॒व + ऋतून॒न्वारो॑हन्ति + ऋ॒र्तुभि॑स् सँव्वथ्स॒रम् ।<br>
ते सँ॑व्वथ्स॒र ए॒व प्रति॑ तिष्ठन्ति ।[10]</p>
<h4 id="टक-21">टीका</h4>
<p>4पृष्ठ्यष्षडह इत्यादि ॥ षट्त्वान्वयात् पृष्ठैः ऋतून् ऋतुभिश्च संवत्सरमारुह्य तत्र प्रतितिष्ठन्ति ॥</p>
<h3 id="सयकतमनतर-17">संयुक्तमन्त्रः</h3>
<p>त्रयस्त्रि॒ꣳ॒शात्त्र॑यस्त्रि॒ꣳ॒शमुप॑ यन्ति य॒ज्ञस्य॒ सन्त॑त्या॒ अथो᳚ प्र॒जाप॑ति॒र्वै त्र॑यस्त्रि॒ꣳ॒शᳶ प्र॒जाप॑तिमे॒वा र॑भन्ते॒ प्रति॑ष्ठित्यै त्रिण॒वो भ॑वति॒ विजि॑त्या एकवि॒ꣳ॒शो भ॑वति॒ प्रति॑ष्ठित्या॒ अथो॒ रुच॑मे॒वात्मन्द॑धते</p>
<h3 id="मनतर-22">मन्त्रः</h3>
<p>त्र॒य॒स्त्रि॒ꣳ॒शात्त्र॑यस्त्रि॒ꣳ॒शम् उप॑ यन्ति , य॒ज्ञस्य॒ सन्त॑त्यै ।<br>
अथो᳚ प्र॒जाप॑ति॒र्वै त्र॑यस्त्रि॒ꣳ॒शᳶ प्र॒जाप॑तिम् ए॒वाऽऽर॑भन्ते॒ , प्रति॑ष्ठित्यै ।</p>
<h4 id="टक-22">टीका</h4>
<p>5त्रयस्त्रिंशादिति ॥ त्रयस्त्रिंशात्पृष्ठात् परं पुनरपि त्रयस्त्रिंशमुपयन्ति यज्ञस्य सन्तत्यै अविच्छेदाय । अथो अपि च प्रजापतिस्त्रयस्त्रिंशः सर्व देवतामयत्वात् । एतासां च त्रयस्त्रिंशत्वात् तमेवारभन्ते । तत्प्रतिष्ठार्थं भवति ।</p>
<h3 id="मनतर-23">मन्त्रः</h3>
<p>त्रि॒ण॒वो भ॑वति॒ विजि॑त्यै ।
ए॒क॒वि॒ꣳ॒शो भ॑वति॒ प्रति॑ष्ठित्यै ।<br>
अथो॒ रुच॑मे॒वात्मन् द॑धते ।</p>
<h4 id="टक-23">टीका</h4>
<p>त्रिणवस्तदनन्तरं भवति । विजयार्थं तद्भवति, तस्य तत्साधनत्वात् । तत एकविंशः भवति प्रतिष्ठार्थं, तत्प्रतिष्ठायास्तत्र जातत्वात् । सर्वत्र &lsquo;तादौ च&rsquo; इति गतेः प्रकृतिस्वरत्वम् । अथो अपि च रुचं दीप्तिमात्मनि दधते, एकविंशस्यादित्यत्वात् । एवमेतानि दशाहानि ॥</p>
<h3 id="सयकतमनतर-18">संयुक्तमन्त्रः</h3>
<p>त्रि॒वृद॑ग्नि॒ष्टुद्भ॑वति पा॒प्मान॑मे॒व तेन॒ निर्द॑ह॒न्तेऽथो॒ तेजो॒ वै त्रि॒वृत्तेज॑ ए॒वात्मन्द॑धते पञ्चद॒श इ॑न्द्रस्तो॒मो भ॑वतीन्द्रि॒यमे॒वाव॑ [11]<br>
रु॒न्ध॒ते॒ स॒प्त॒द॒शो भ॑वत्य॒न्नाद्य॒स्याव॑रुद्ध्या॒ अथो॒ प्रैव तेन॑ जायन्त एकवि॒ꣳ॒शो भ॑वति॒ प्रति॑ष्ठित्या॒ अथो॒ रुच॑मे॒वात्मन्द॑धते</p>
<h3 id="मनतर-24">मन्त्रः</h3>
<p>त्रि॒वृद् अ॑ग्नि॒ष्टुद् भ॑वति ।
पा॒प्मान॑म् ए॒व तेन॒ निर्द॑ह॒न्ते
ऽथो॒ तेजो॒ वै त्रि॒वृत् तेज॑ ए॒वात्मन् द॑धते ।<br>
पञ्चद॒श इ॑न्द्रस्तो॒मो भ॑वति ।
इ॒न्द्रि॒यमे॒व अव॑ रुन्धते ।[11]<br>
स॒प्त॒द॒शो भ॑वत्य् अ॒न्नाद् य॒स्याव॑रुद्ध्यै ।</p>
<h4 id="टक-24">टीका</h4>
<p>6अथ त्रिवृदग्निष्टुत् सर्वाग्नेयः ॥ गतमन्यन् । ततः पञ्चदश इन्द्रस्तोमः यत्र इन्द्रः स्तूयते । ततस्सप्तदशः - अन्नप्रभवत्वात् अन्नाद्याय भवति । अथो अपि च तेन प्रजायते सप्तदशस्य प्राजापत्यत्वात् ।</p>
<h3 id="मनतर-25">मन्त्रः</h3>
<p>अथो॒ प्रैव तेन॑ जायन्ते ।
ए॒क॒वि॒ꣳ॒शो भ॑वति॒ प्रति॑ष्ठित्यै ।<br>
अथो॒ रुच॑म् ए॒वात्मन् द॑धते ।</p>
<h4 id="टक-25">टीका</h4>
<p>अथ - एकविंशो भवतीत्यादि । गतम् । तस्य प्रतिष्ठाहेतुत्वमुक्तं रुचो हेतुत्वं च ॥</p>
<h3 id="सयकतमनतर-19">संयुक्तमन्त्रः</h3>
<p>चतुर्वि॒ꣳ॒शो भ॑वति॒ चतु॑र्विꣳशतिरर्धमा॒सास्सँ॑व्वथ्स॒रस्सँ॑व्वथ्स॒रस्सु॑व॒र्गो लो॒कस्सँ॑व्वथ्स॒र ए॒व सु॑व॒र्गे लो॒के प्रति॑ तिष्ठ॒न्त्यथो॑ ए॒ष वै वि॑षू॒वान्‌वि॑षू॒वन्तो॑ भवन्ति॒ य ए॒वँव्वि॒द्वाꣳस॑ ए॒ता आस॑ते चतुर्वि॒ꣳ॒शात्पृ॒ष्ठान्युप॑ यन्ति</p>
<h3 id="मनतर-26">मन्त्रः</h3>
<p>च॒तु॒र्वि॒ꣳ॒शो भ॑वति ।
चतु॑र्विꣳशतिर् अर्धमा॒सास् सँ॑व्वथ्स॒रः ।<br>
सँ॒व्व॒थ्स॒रस् सु॑व॒र्गो लो॒कः ।
सँ॒व्व॒थ्स॒र ए॒व सु॑व॒र्गे लो॒के प्रति॑ तिष्ठ॒न्ति । <br>
अथो॑ ए॒ष वै वि॑षू॒वान् ।
वि॒षू॒वन्तो॑ भवन्ति॒ , य ए॒वँव् वि॒द्वाꣳस॑ ए॒ता आस॑ते ।
च॒तु॒र्वि॒ꣳ॒शात् पृ॒ष्ठान्य् उप॑ यन्ति ।</p>
<h4 id="टक-26">टीका</h4>
<p>7अथ चतुर्विंशः ॥ चतुर्विंशतिरर्धमासा इत्यादि । गातम् । अथो अपि च एष चतुर्विंशो विषूवान् विविधस्वरूपाणामह्वां मध्यस्थः पञ्चदशत्वाद्विविधैरहोभिः तद्वान् विषूवान् । &lsquo;ह्रस्वनुड्भ्याम्&rsquo; इति मतुप उदात्तत्वम् । एवं विदित्वा आसीना विषूवन्तः (विषुवतो) मध्यस्थाः सर्वैः सेव्याः भवन्ति ॥</p>
<h3 id="सयकतमनतर-20">संयुक्तमन्त्रः</h3>
<p>सँव्वथ्स॒र ए॒व प्र॑ति॒ष्ठाय॑ [12]<br>
दे॒वता॑ अ॒भ्यारो॑हन्ति त्रयस्त्रि॒ꣳ॒शात्त्र॑यस्त्रि॒ꣳ॒शमुप॑ यन्ति॒ त्रय॑स्त्रिꣳश॒द्वै दे॒वता॑ दे॒वता᳚स्वे॒व प्रति॑ तिष्ठन्ति त्रिण॒वो भ॑वति</p>
<h3 id="मनतर-27">मन्त्रः</h3>
<p>सँ॒व्व॒थ्स॒र॒ ए॒व प्र॑ति॒ष्ठाय॑ ।[12]<br>
दे॒वता॑ अ॒भ्यारो॑हन्ति ।<br>
त्र॒य॒स्त्रि॒ꣳ॒शात् त्र॑यस्त्रि॒ꣳ॒शम् उप॑ यन्ति ।</p>
<h4 id="टक-27">टीका</h4>
<p>8अथ चतुर्विंशानन्तरं पृष्ठान्युपयन्ति ॥ संवत्सर एवेत्यादि । चतुर्विंशतिरर्धमासा इत्यादि कृत्वा । अथ त्रयस्त्रिंशान्तात्पृष्ठात् त्रयस्त्रिंशमुपयन्ति ।</p>
<h3 id="मनतर-28">मन्त्रः</h3>
<p>त्रय॑स्त्रिꣳश॒द् वै दे॒वताः᳚ ।
दे॒वता᳚स्वे॒व प्रति॑ तिष्ठन्ति ।
त्रि॒ण॒वो भ॑वति ।</p>
<h4 id="टक-28">टीका</h4>
<p>त्रयस्त्रिंशद्वा इत्यादि । गतम् ॥</p>
<h3 id="सयकतमनतर-21">संयुक्तमन्त्रः</h3>
<p>इ॒मे वै लो॒कास्त्रि॑ण॒व ए॒ष्वे॑व लो॒केषु॒ प्रति॑ तिष्ठन्ति॒ द्वावे॑कवि॒ꣳ॒शौ भ॑वत॒ᳶ प्रति॑ष्ठित्या॒ अथो॒ रुच॑मे॒वात्मन्द॑धते ब॒हव॑ष्षोड॒शिनो॑ भवन्ति॒ तस्मा᳚द्ब॒हव॑ᳶ प्र॒जासु॒ वृषा॑णो॒</p>
<h3 id="मनतर-29">मन्त्रः</h3>
<p>इ॒मे वै लो॒कास् त्रि॑ण॒वः ।
ए॒ष्वे॑व लो॒केषु॒ प्रति॑ तिष्ठन्ति ।</p>
<p>द्वाव् ए॑कवि॒ꣳ॒शौ भ॑वत॒ᳶ, प्रति॑ष्ठित्यै ।</p>
<p>अथो॒ रुच॑मे॒वात्मन् द॑धते ।
ब॒हव॑ष् षोड॒शिनो॑ भवन्ति ।
तस्मा᳚द् ब॒हव॑ᳶ प्र॒जासु॒ वृषा॑णः ।</p>
<h4 id="टक-29">टीका</h4>
<p>9अथ त्रिणवः - इमे वा इत्यादि ॥ व्याख्यातम् । अथ द्वावेकविंशो बहव इत्यादि । एवं षोडशिन एकविंशो बहवो भवन्ति । तस्मात्प्रजासु च बहवो वृषाणः सेक्तारः ॥</p>
<h3 id="सयकतमनतर-22">संयुक्तमन्त्रः</h3>
<p>यदे॒ते स्तोमा॒ व्यति॑षक्ता॒ भव॑न्ति॒ तस्मा॑दि॒यमोष॑धीभि॒र्वन॒स्पति॑भि॒र्व्यति॑षक्ता [13]<br>
व्यति॑षज्यन्ते प्र॒जया॑ प॒शुभि॒र्य ए॒वँव्वि॒द्वाꣳस॑ ए॒ता आस॒ते</p>
<h3 id="मनतर-30">मन्त्रः</h3>
<p>यद् ए॒ते स्तोमा॒ व्यति॑षक्ता॒ भव॑न्ति ।
तस्मा॑द् इ॒यमोष॑धीभि॒र् वन॒स्पति॑भिर् व्यति॑षक्ता [13]।<br>
व्यति॑षज्यन्ते प्र॒जया॑ प॒शुभि॒र् , य ए॒वँव् वि॒द्वाꣳस॑ ए॒ता आस॒ते ।</p>
<h4 id="टक-30">टीका</h4>
<p>10यदेत इत्यादि ॥ व्यतिषक्ताः व्यत्यासेन परस्परानुषक्ताः । तस्मादियमित्यादि । गतम् ॥</p>
<h3 id="सयकतमनतर-23">संयुक्तमन्त्रः</h3>
<p>ऽकॢ॑प्ता॒ वा ए॒ते सु॑व॒र्गँल्लो॒कँय्य॑न्त्युच्चाव॒चान्‌हि स्तोमा॑नुप॒यन्ति॒ यदे॒त ऊ॒र्ध्वाᳵ कॢ॒प्तास्स्तोमा॒ भव॑न्ति कॢ॒प्ता ए॒व सु॑व॒र्गँल्लो॒कँय्य॑न्त्यु॒भयो॑रेभ्यो लो॒कयोः᳚ कल्पते त्रि॒ꣳ॒शदे॒तास्त्रि॒ꣳ॒शद॑ख्षरा वि॒राडन्नँ॑व्वि॒राड्वि॒राजै॒वान्नाद्य॒मव॑ रुन्धतेऽतिरा॒त्राव॒भितो॑ भवतो॒ऽन्नाद्य॑स्य॒ परि॑गृहीत्यै ॥ [14]</p>
<h3 id="मनतर-31">मन्त्रः</h3>
<p>अकॢ॑प्ता॒ वा ए॒ते सु॑व॒र्गँल् लो॒कँय् य॑न्ति ।
उ॒च्चा॒व॒चान् ‌हि स्तोमा॑न् उप॒यन्ति॑ ।<br>
यदे॒त ऊ॒र्ध्वाᳵ कॢ॒प्तास् स्तोमा॒ भव॑न्ति ।
कॢ॒प्ता ए॒व सु॑व॒र्गँल् लो॒कँय् य॑न्ति ।
उ॒भयो॑रेभ्यो लो॒कयोः᳚ कल्पते ।<br>
त्रि॒ꣳ॒शदे॒तास् त्रि॒ꣳ॒शद॑ख्षरा वि॒राड् ।
अन्नँ॑व्वि॒राट् ।
वि॒राजा + ए॒वान्नाद्य॒मव॑ रुन्धते ।<br>
अ॒ति॒रा॒त्राव् अ॒भितो॑ भवतो॒ ,
ऽन्नाद्य॑स्य॒ परि॑गृहीत्यै ॥ [14]</p>
<h4 id="टक-31">टीका</h4>
<p>11अकॢप्ता वा इत्यादि ॥ उच्चावचस्तोमानां अह्नां उपायनात् एते अकॢप्ताः असंपन्ना एव सुवर्गं गच्छन्ति । तस्मादित ऊर्ध्वा एते स्तोमाश्चतुष्टोमात्मकाः कॢप्ता अव्यतिषक्ता भवाति चत्वारः । तेन यजमानाः कॢप्ता एव सुवर्गं लोकं गच्छन्ति । तस्तदुभयोर्लोकयोः त्रिंशद्रात्रं कल्पते सम्पन्नो भवतीति । त्रिंशदेता इत्यादि । गतम् । अतिरात्राभ्यां अन्नाद्यस्य परिग्रहः ॥</p>
<p>इति सप्तमे चतुर्थे तृतीयोनुवाकः ॥</p>
<h2 id="अनवक-४">अनुवाकः ४</h2>
<h3 id="सयकतमनतर-24">संयुक्तमन्त्रः</h3>
<p>प्र॒जाप॑तिस्सुव॒र्गँल्लो॒कमै॒त्तन्दे॒वा येन॑येन॒ छन्द॒सानु॒ प्रायु॑ञ्जत॒ तेन॒ नाप्नु॑व॒न्त ए॒ता द्वात्रिꣳ॑शत॒ꣳ॒ रात्री॑रपश्य॒न्द्वात्रिꣳ॑शदख्षरानु॒ष्टुगानु॑ष्टुभᳶ प्र॒जाप॑ति॒स्स्वेनै॒व छन्द॑सा प्र॒जाप॑तिमा॒प्त्वाभ्या॒रुह्य॑ सुव॒र्गँल्लो॒कमा॑य॒न्‌य ए॒वँव्वि॒द्वाꣳस॑ ए॒ता आस॑ते॒ द्वात्रिꣳ॑शदे॒ता द्वात्रिꣳ॑शदख्षरानु॒ष्टुगानु॑ष्टुभᳶ प्र॒जाप॑ति॒स्स्वेनै॒व छन्द॑सा प्र॒जाप॑तिमा॒प्त्वा श्रिय॑ङ्गच्छन्ति [15]<br>
श्रीर्‌हि म॑नु॒ष्य॑स्य सुव॒र्गो लो॒को द्वात्रिꣳ॑शदे॒ता द्वात्रिꣳ॑शदख्षरानु॒ष्टुग्वाग॑नु॒ष्टुफ्सर्वा॑मे॒व वाच॑माप्नुवन्ति॒ सर्वे॑ वा॒चो व॑दि॒तारो॑ भवन्ति॒ सर्वे॒ हि श्रिय॒ङ्गच्छ॑न्ति॒ ज्योति॒र्गौरायु॒रिति॑</p>
<h3 id="मनतर-32">मन्त्रः</h3>
<p>प्र॒जाप॑तिस् सुव॒र्गँल् लो॒कमै᳚त् ।
तन्दे॒वा येन॑येन॒ छन्द॒सानु॒ प्रायु॑ञ्जत ।
तेन॒ नाप्नु॑वन्न् ।<br>
त ए॒ता द्वात्रिꣳ॑शत॒ꣳ॒ रात्री॑रपश्यन् ।
द्वात्रिꣳ॑शदख्षरानु॒ष्टुक् ।
आनु॑ष्टुभᳶ प्र॒जाप॑तिः ।<br>
स्वेनै॒व छन्द॑सा प्र॒जाप॑तिम् आ॒प्त्वाऽभ्या॒रुह्य॑ सुव॒र्गँल् लो॒कम् आ॑यन्‌ ।<br>
य ए॒वँव् वि॒द्वाꣳस॑ ए॒ता आस॑ते॒ द्वात्रिꣳ॑शदे॒ताः ।</p>
<p>द्वात्रिꣳ॑शदख्षराऽनु॒ष्टुक् ।
आनु॑ष्टुभᳶ प्र॒जाप॑तिः ।
स्वेनै॒व छन्द॑सा प्र॒जाप॑तिमा॒प्त्वा श्रिय॑ङ्गच्छन्ति [15]।<br>
श्रीर्‌हि म॑नु॒ष्य॑स्य सुव॒र्गो लो॒कः ।<br>
द्वात्रिꣳ॑शदे॒ताः ।
द्वात्रिꣳ॑शदख्षराऽनु॒ष्टुक् ।
वाग॑नु॒ष्टुफ् सर्वा॑म् ए॒व वाच॑म् आप्नुवन्ति ।<br>
सर्वे॑ वा॒चो व॑दि॒तारो॑ भवन्ति ।
सर्वे॒ हि श्रिय॒ङ्गच्छ॑न्ति ।</p>
<h4 id="टक-32">टीका</h4>
<p>1अथ द्वात्रिंशद्रात्रो विधीयते - प्रजापतिरित्यादि ॥ स्वर्गं गतवन्तः प्रजापतिं नाप्नुवन् । ते देवा येनयेन छन्दसा गायत्र्यादिना प्रजापतिमनुप्रायुञ्जत प्रयुज्यमानेन येन प्रजापतिमुपासीदन् तेन सर्वेणापि न प्रजापतिमाप्नुवन् स्वर्गं च नागच्छन् । त एता इत्यादि । गतम् । आनुष्टुभः प्रजापतिरिति । सर्वविकल्पात्मकत्वात् तस्य । अनुष्टुप्छब्द उत्सादिः । स्वेनैवेति । प्राजापत्येनाभ्यारुह्य उपरि गत्वा । एता आसत इति । द्वात्रिंशतं रात्रीः । द्वात्रिंशदेता इत्यादि । गतम् । सर्वेऽपि यजमानाः वाचो वदितारो वाग्मिनो भवन्ति । यस्मात्सर्वेऽपि श्रीमन्तो भवन्ति अनेन द्वात्रिंशद्रात्रेण ॥</p>
<h3 id="सयकतमनतर-25">संयुक्तमन्त्रः</h3>
<p>ज्योति॒र्गौरायु॒रिति॑ त्र्य॒हा भ॑वन्ती॒यँव्वाव ज्योति॑र॒न्तरि॑ख्ष॒ङ्गौर॒सावायु॑रि॒माने॒व लो॒कान॒भ्यारो॑हन्त्यभिपू॒र्वन्त्र्य॒हा भ॑वन्त्यभिपू॒र्वमे॒व सु॑व॒र्गँल्लो॒कम॒भ्यारो॑हन्ति</p>
<h3 id="मनतर-33">मन्त्रः</h3>
<p>ज्योति॒र् गौरायु॒रिति॑ त्र्य॒हा भ॑वन्ति ।<br>
इ॒यँव् वाव ज्योति॑र् अ॒न्तरि॑ख्ष॒ङ् गौर॒सावायु॑र् इ॒माने॒व लो॒कान् अ॒भ्यारो॑हन्ति ।</p>
<p>अ॒भि॒पू॒र्वन् त्र्य॒हा भ॑वन्ति ।<br>
अ॒भि॒पू॒र्वमे॒व सु॑व॒र्गँल् लो॒कम् अ॒भ्यारो॑हन्ति ।</p>
<h4 id="टक-33">टीका</h4>
<p>2ज्योतिरित्यादिना अह्नां कॢप्तिं दर्शयति । ज्योतिरादय उक्ताः । त्र्यहा इति । एतस्य प्रतीचस्त्र्यहस्य त्रिरात्रयोश्च पृथग्वचनान्नवत्र्यहा इति गम्यते । इयमित्यादि । व्याख्यातम् ।</p>
<h3 id="सयकतमनतर-26">संयुक्तमन्त्रः</h3>
<p>बृहद्रथन्त॒राभ्याँ᳚य्यन्ति [16]<br>
इ॒यँव्वाव र॑थन्त॒रम॒सौ बृ॒हदा॒भ्यामे॒व य॒न्त्यथो॑ अ॒नयो॑रे॒व प्रति॑ तिष्ठन्त्ये॒ते वै य॒ज्ञस्या᳚ञ्ज॒साय॑नी स्रु॒ती ताभ्या॑मे॒व सु॑व॒र्गँल्लो॒कँय्य॑न्ति॒</p>
<h3 id="मनतर-34">मन्त्रः</h3>
<p>बृ॒ह॒द्र॒थ॒न्त॒राभ्याँ᳚य् यन्ति [16]।<br>
इ॒यँव् वाव र॑थन्त॒रम् अ॒सौ बृ॒हत् ।
आ॒भ्यामे॒व य॑न्ति ।<br>
अथो॑ अ॒नयो॑रे॒व प्रति॑ तिष्ठन्ति ।
ए॒ते वै य॒ज्ञस्या᳚ञ्ज॒साय॑नी स्रु॒ती ।
ताभ्या॑मे॒व सु॑व॒र्गँल्लो॒कँय्य॑न्ति ।</p>
<h4 id="टक-34">टीका</h4>
<p>3बृहद्रथन्तराभ्यामित्यादि । । गतम् ॥ +++( सम्पादकटिप्पणिः - विस्तृतं व्याख्यानमन्यत्र मृग्यम्। )+++</p>
<h3 id="सयकतमनतर-27">संयुक्तमन्त्रः</h3>
<p>परा᳚ञ्चो॒ वा ए॒ते सु॑व॒र्गँल्लो॒कम॒भ्यारो॑हन्ति॒ ये परा॑चस्त्र्य॒हानु॑प॒यन्ति॑ प्र॒त्यङ्त्र्य॒हो भ॑वति॒ प्र॒त्यव॑रूढ्या॒ अथो॒ प्रति॑ष्ठित्या उ॒भयो᳚र्लो॒कयोर्‌॑ऋ॒द्ध्वोत्ति॑ष्ठन्ति॒</p>
<h3 id="मनतर-35">मन्त्रः</h3>
<p>परा᳚ञ्चो॒ वा ए॒ते सु॑व॒र्गँल्लो॒कम॒भ्यारो॑हन्ति ।
ये परा॑चस् त्र्य॒हान् उ॑प॒यन्ति॑ ।<br>
प्र॒त्यङ्त्र्य॒हो भ॑वति॒ प्र॒त्यव॑रूढ्या॒ , अथो॒ प्रति॑ष्ठित्यै ।<br>
उ॒भयो᳚र् लो॒कयोर्‌॑ ऋ॒द्ध्वा + उत्ति॑ष्ठन्ति ।</p>
<h4 id="टक-35">टीका</h4>
<p>4पराञ्च इत्यादि ॥ ऊर्ध्वानेव ये सर्वान् त्र्यहानुपयन्ति ते पराञ्च एव स्वर्गमभ्यारोहेयुः । तस्मादन्त्यः त्र्यहः प्रत्यङ् प्रत्यावृत्तो भवति । तत्प्रत्यवरूढ्यै प्रतिष्ठित्यै च भवति । उभयोरिति । नवभिरमुत्र एकेनात्र ऋद्धिं प्राप्य उत्तिष्ठन्ति यज्ञादुछ्रिता भवन्ति ॥</p>
<h3 id="सयकतमनतर-28">संयुक्तमन्त्रः</h3>
<p>द्वात्रिꣳ॑शदे॒तास्तासाँ॒य्यास्त्रि॒ꣳ॒शत्त्रि॒ꣳ॒शद॑ख्षरा वि॒राडन्नँ॑व्वि॒राड्वि॒राजै॒वान्नाद्य॒मव॑ रुन्धते॒ ये द्वे अ॑होरा॒त्रे ए॒व ते उ॒भाभ्याꣳ॑ रू॒पाभ्याꣳ॑ सुव॒र्गँल्लो॒कँय्य॑न्त्यतिरा॒त्राव॒भितो॑ भवत॒ᳶ परि॑गृहीत्यै ॥ [17]</p>
<h3 id="मनतर-36">मन्त्रः</h3>
<p>द्वात्रिꣳ॑शदे॒ताः ।
तासाँ॒य् यास् त्रि॒ꣳ॒शत्त्रि॒ꣳ॒शद॑ख्षरा वि॒राड् , अन्नँ॑व् वि॒राड् ,
वि॒राजा + ए॒वान्नाद्य॒मव॑ रुन्धते॒ ।<br>
ये द्वे अ॑होरा॒त्रे ए॒व ते उ॒भाभ्याꣳ॑ रू॒पाभ्याꣳ॑ सुव॒र्गँल् लो॒कँय् य॑न्ति ।<br>
अ॒ति॒रा॒त्राव॒भितो॑ भवत॒ᳶ परि॑गृहीत्यै ॥ [17]</p>
<h4 id="टक-36">टीका</h4>
<p>5द्वात्रिंशदेता इत्यादि ॥ द्वात्रिंशत्संख्यानां रात्रीणां मध्ये त्रिंशतां विराड्रूपत्वादन्नावरोधः । अथेतरे द्वे अहोरात्ररूपे तस्मादस्य द्वात्रिंशद्रात्रस्य स्वे रूपे विराट् अहोरात्रलक्षणं च । तेन अहोरात्राभ्यां स्वर्गं गच्छन्ति । अतिरात्रावभितो भवतः परिग्रहाय । कस्य? विशेषावचनात् स्वर्गस्य । &lsquo;हेमन्तशिशिरावहोरात्रे च&rsquo; इति नपुंसकत्वम् ॥</p>
<p>इति सप्तमे चतर्थे चतुर्थोनुवाकः ॥</p>
<h2 id="अनवक-५">अनुवाकः ५</h2>
<h3 id="सयकतमनतर-29">संयुक्तमन्त्रः</h3>
<p>द्वे वाव दे॑वस॒त्त्रे द्वा॑दशा॒हश्चै॒व त्र॑यस्त्रिꣳशद॒हश्च॒ य ए॒वँव्वि॒द्वाꣳस॑स्त्रयस्त्रिꣳशद॒हमास॑ते सा॒ख्षादे॒व दे॒वता॑ अ॒भ्यारो॑हन्ति॒ यथा॒ खलु॒ वै श्रेया॑न॒भ्यारू॑ढᳵ का॒मय॑ते॒ तथा॑ करोति॒ यद्य॑व॒विध्य॑ति॒ पापी॑यान्भवति॒ यदि॒ नाव॒विध्य॑ति स॒दृङ्य ए॒वँव्वि॒द्वाꣳस॑स्त्रयस्त्रिꣳशद॒हमास॑ते॒ वि पा॒प्मना॒ भ्रातृ॑व्ये॒णा व॑र्तन्ते</p>
<h3 id="मनतर-37">मन्त्रः</h3>
<p>द्वे वाव दे॑वस॒त्त्रे द्वा॑दशा॒हश्चै॒व त्र॑यस्त्रिꣳशद॒हश्च॑ ।<br>
य ए॒वँव् वि॒द्वाꣳस॑स् त्रयस्त्रिꣳशद॒हम् आस॑ते , सा॒ख्षादे॒व दे॒वता॑ अ॒भ्यारो॑हन्ति ।</p>
<h4 id="टक-37">टीका</h4>
<p>1अथ त्रयस्त्रिंशद्रात्राः । तत्र प्रथमः प्रस्तूयते - द्वे ववेत्यादि ॥ देवसत्रे देवानां प्रधानभूते अभिमते सत्रे अत एव देवप्राप्तौ मुख्यसाधनभूते तस्मादेतेन त्रयस्त्रिंशदहेन साक्षादव्यवधानेन देवता अभ्यारोहन्ति सर्वपापनिवृत्तिहेतुत्वात् अस्य । &lsquo;गतिर्गतौ&rsquo; इति पूर्वस्य निपातः, समासश्च ।</p>
<h3 id="मनतर-38">मन्त्रः</h3>
<p>यथा॒ खलु॒ वै श्रेया॑न् अ॒भ्यारू॑ढᳵ का॒मय॑ते॒ , तथा॑ करोति।<br>
यद्य॑व॒विध्य॑ति॒ पापी॑यान् भवति ।
यदि॒ नाव॒विध्य॑ति स॒दृङ् । <br>
य ए॒वँव् वि॒द्वाꣳस॑स् त्रयस्त्रिꣳशद॒हम् आस॑ते॒ , वि पा॒प्मना॒ भ्रातृ॑व्ये॒णा ऽऽव॑र्तन्ते ।</p>
<h4 id="टक-38">टीका</h4>
<p>तदेवाह - यथा खल्वित्यादि । यथा लोके कश्चित्छ्रेयान् पुरुषः अभ्यारूढः कामयते पुनरप्युच्छ्रितो भवितुं कामयते तथा च करोति तदनुरूपं च यागादि कर्मारभते तथा कुर्वन्नसौ यद्यवविध्यति तन्निर्वहणाशक्तौ यद्यवहीयते पापीयान् पापतरो भवति श्रेयानेव स्यात् । अथ यदि कश्चिन्नावविध्यति सदृङ् समानरूप एव स्यात् नोत्कर्षलाभः, प्रमादसम्भावनया निर्दोषत्वनिश्चयाभावात् । त्रयस्त्रिंशदहस्तु तमपि दोषं निवर्तयतीति भ्रातृव्यभूतेन सर्वेण पाप्मना व्यावर्तन्ते व्यावृत्तिं गच्छन्ति । तस्मादनेन साक्षाद्देवता अभ्यारोहत्येवेति स्तुत्या विधीयते ॥</p>
<h3 id="सयकतमनतर-30">संयुक्तमन्त्रः</h3>
<p>अह॒र्भाजो॒ वा ए॒ता दे॒वा अग्र॒ आह॑रन्न् [18]<br>
अह॒रेकोऽभ॑ज॒ताह॒रेक॒स्ताभि॒र्वै ते प्र॒बाहु॑गार्ध्नुव॒न्‌य ए॒वँव्वि॒द्वाꣳस॑स्त्रयस्त्रिꣳशद॒हमास॑ते॒ सर्व॑ ए॒व प्र॒बाहु॑गृध्नुवन्ति॒ सर्वे॒ ग्राम॑णीय॒म्प्राप्नु॑वन्ति</p>
<h3 id="मनतर-39">मन्त्रः</h3>
<p>अह॒र्भाजो॒ वा ए॒ता दे॒वा अग्र॒ आह॑रन् [18]।<br>
अह॒रेकोऽभ॑ज॒ताह॒रेकः॑ ।
ताभि॒र् वै ते प्र॒बाहु॑गार्ध्नुवन्‌ ।</p>
<h4 id="टक-39">टीका</h4>
<p>2अहर्भाज इत्यादि ॥ एकमहरेको भजते इतरमितर इत्येकैकमहर्भजमाना देवा एताः त्रयस्त्रिंशतं रात्रीराहरन् । अहरेको भजताहरेकः इति वीप्सा विस्पष्टं दर्शयति । अथ ताभिस्ते प्रबाहुक्समं आर्ध्रुवन् सर्वे ।</p>
<h3 id="मनतर-40">मन्त्रः</h3>
<p>य ए॒वँव् वि॒द्वाꣳस॑स् त्रयस्त्रिꣳशद॒हमास॑ते॒ ,
सर्व॑ ए॒व प्र॒बाहु॑गृध्नुवन्ति ।<br>
सर्वे॒ ग्राम॑णीय॒म् प्राप्नु॑वन्ति ।</p>
<h4 id="टक-40">टीका</h4>
<p>य एवमित्यादि । गतम् । ग्रामणीयं सङ्घातस्य नेतृत्वम् । ब्राह्मणादित्वात् ण्यञ् । यस्येति लोपाभावश्छान्दसः । ङित्त्वादाद्युदात्तत्वम् ॥</p>
<h3 id="सयकतमनतर-31">संयुक्तमन्त्रः</h3>
<p>पञ्चा॒हा भ॑वन्ति॒ पञ्च॒ वा ऋ॒तव॑स्सँव्वथ्स॒र ऋ॒तुष्वे॒व सँ॑व्वथ्स॒रे प्रति॑ तिष्ठ॒न्त्यथो॒ पञ्चा᳚ख्षरा प॒ङ्क्तिᳶ पाङ्क्तो॑ य॒ज्ञ य॒ज्ञमे॒वाव॑ रुन्धते॒</p>
<h3 id="मनतर-41">मन्त्रः</h3>
<p>पञ्चा॒हा भ॑वन्ति ।
पञ्च॒ वा ऋ॒तव॑स्सँव्वथ्स॒रः ।<br>
ऋ॒तुष्वे॒व सँ॑व्वथ्स॒रे प्रति॑ तिष्ठ॒न्ति ।<br>
अथो॒ पञ्चा᳚ख्षरा प॒ङ्क्तिः ।
पाङ्क्तो॑ य॒ज्ञः ।
य॒ज्ञमे॒वाव॑ रुन्धते ।</p>
<h4 id="टक-41">टीका</h4>
<p>3पञ्चाहा इत्यादि ॥ अह्नां प्रदर्शनम् । पश्चाह उक्तः । आभिप्लाविका ज्योतिरादयः अन्त्येन विधिना गृह्यन्ते । सामर्थ्यान् चत्वारः पञ्चाहा भवन्ति, तथाभिमतसङ्ख्यापूरणात् । पञ्च वा ऋतव इत्यादि । व्याख्यातम् ॥</p>
<h3 id="सयकतमनतर-32">संयुक्तमन्त्रः</h3>
<p>त्रीण्या᳚श्वि॒नानि॑ भवन्ति॒ त्रय॑ इ॒मे लो॒का ए॒षु [19]<br>
ए॒व लो॒केषु॒ प्रति॑ तिष्ठ॒न्त्यथो॒ त्रीणि॒ वै य॒ज्ञस्ये᳚न्द्रि॒याणि॒ तान्ये॒वाव॑ रुन्धते विश्व॒जिद्भ॑वत्य॒न्नाद्य॒स्याव॑रुद्ध्यै॒ सर्व॑पृष्ठो भवति॒ सर्व॑स्या॒भिजि॑त्यै॒</p>
<h3 id="मनतर-42">मन्त्रः</h3>
<p>त्रीण्या᳚श्वि॒नानि॑ भवन्ति ।<br>
त्रय॑ इ॒मे लो॒काः ।
ए॒ष्वे॑व लो॒केषु॒ प्रति॑ तिष्ठ॒न्ति [19]।</p>
<h4 id="टक-42">टीका</h4>
<p>4त्रीण्याश्विनानीत्यादि ॥ आश्विनेन शस्त्रेण लक्षितानि त्रीण्यहानि अतिरात्राख्यानि । आद्यं मध्यममन्त्यं च । तैः त्रिषु लोकेषु प्रतिष्ठिता भवन्ति त्रित्वान्वयात् ।</p>
<h3 id="मनतर-43">मन्त्रः</h3>
<p>अथो॒ त्रीणि॒ वै य॒ज्ञस्य + इ᳚न्द्रि॒याणि ।
तान्य् ए॒वाव॑ रुन्धते ।</p>
<h4 id="टक-43">टीका</h4>
<p>अथो अपि च यज्ञस्येन्द्रियाणि त्रीणि ऋगादीनि गायत्रादीनि वा सवनानि तान्यवरुन्धते ।</p>
<h3 id="मनतर-44">मन्त्रः</h3>
<p>वि॒श्व॒जिद् भ॑वत्य् अ॒न्नाद्य॒स्याव॑रुद्ध्यै ।<br>
सर्व॑पृष्ठो भवति॒ सर्व॑स्या॒भिजि॑त्यै ।</p>
<h4 id="टक-44">टीका</h4>
<p>विश्वजित् मध्यममहः सर्वपृष्ठश्च भवति । तत्र विश्वज्जिद्धर्मतया अन्नाद्यावरोधः । सर्वपृष्ठत्वगुणेन सर्वस्य जयः । ततश्चत्रिषु पञ्चाहेषु व्यतीतेषु विश्वजित् अतिरात्रः तत एकाहः पञ्चाह इति (आद्यन्तातिरात्रौ) इत्थं त्रयोविंशतिरहानि भवन्ति ॥</p>
<h3 id="सयकतमनतर-33">संयुक्तमन्त्रः</h3>
<p>वाग्वै द्वा॑दशा॒हो यत्पु॒रस्ता᳚द्द्वादशा॒हमु॑पे॒युरना᳚प्ताँ॒व्वाच॒मुपे॑युरुप॒दासु॑कैषाँ॒व्वाख्स्या॑दु॒परि॑ष्टाद्द्वादशा॒हमुप॑ यन्त्या॒प्तामे॒व वाच॒मुप॑ यन्ति॒ तस्मा॑दु॒परि॑ष्टाद्वा॒चा व॑दामो</p>
<h3 id="मनतर-45">मन्त्रः</h3>
<p>वाग्वै द्वा॑दशा॒हः ।
यत्पु॒रस्ता᳚द् द्वादशा॒हम् उ॑पे॒युर् , अना᳚प्ताँ॒व् वाच॒म् उपे॑युर्, उप॒दासु॑कैषाँ॒व् वाख्स्या॑त् ।</p>
<p>उ॒परि॑ष्टाद् द्वादशा॒हमुप॑ यन्ति ।<br>
आ॒प्तामे॒व वाच॒मुप॑ यन्ति ।
तस्मा॑द् उ॒परि॑ष्टाद् वा॒चा व॑दामः ।</p>
<h4 id="टक-45">टीका</h4>
<p>5अथ द्वादशाहः परिशिष्यते, विधातुमाह - वाग्वा इत्यादि ॥ तद्धेतुत्वात्ताच्छब्द्यम् । विश्वजितोतिरात्रात् पुरस्ताद्यदि द्वादशाहमुपेयुः अनाप्तां अपर्याप्तां मन्त्रैः क्षीणां उपेयुः । ततश्चोपदासुका उपक्षयशीला यजमानानां वाक् स्यात् । छान्दस उकञ् । तस्मादुपरिष्टादेव द्वादशाहमुपयन्ति । आप्तामेव वाचमुपयन्ति । तस्मात् उपरिष्टात् ऊर्ध्वं नाभेर्वर्तमानतया उच्छ्रिततया सर्वेऽपि वयं वदामः ॥</p>
<h3 id="सयकतमनतर-34">संयुक्तमन्त्रः</h3>
<p>ऽवान्त॒रम् [20]<br>
वै द॑शरा॒त्रेण॑ प्र॒जाप॑तिᳶ प्र॒जा अ॑सृजत॒ यद्द॑शरा॒त्रो भव॑ति प्र॒जा ए॒व तद्यज॑मानास्सृजन्त ए॒ताꣳ ह॒ वा उ॑द॒ङ्कश्शौ᳚ल्बाय॒नस्स॒त्त्रस्यर्द्धि॑मुवाच॒ यद्द॑शरा॒त्रो यद्द॑शरा॒त्रो भव॑ति स॒त्त्रस्यर्द्ध्या॒ अथो॒ यदे॒व पूर्वे॒ष्वह॑स्सु॒ विलो॑म क्रि॒यते॒ तस्यै॒वैषा शान्ति॑</p>
<h3 id="मनतर-46">मन्त्रः</h3>
<p>अ॒वा॒न्त॒रँव् वै [20]  द॑शरा॒त्रेण॑ प्र॒जाप॑तिᳶ प्र॒जा अ॑सृजत ।<br>
यद्द॑शरा॒त्रो भव॑ति प्र॒जा ए॒व तद्यज॑मानास् सृजन्ते ।<br>
ए॒ताꣳ ह॒ वा उ॑द॒ङ्कश् शौ᳚ल्बाय॒नस् स॒त्त्रस्य + ऋद्धि॑मुवाच॒ यद् द॑शरा॒त्रः ।<br>
यद् द॑शरा॒त्रो भव॑ति स॒त्त्रस्यर्द्ध्यै᳚ ।<br>
अथो॒ यदे॒व पूर्वे॒ष्व् अह॑स्सु॒ विलो॑म क्रि॒यते॒ , तस्यै॒वैषा शान्तिः॑ ।</p>
<h4 id="टक-46">टीका</h4>
<p>6इदानीं द्वादशाहीयं दशरात्रमुपादित्समानः स्तौति - अवान्तरमित्यादि ॥ द्वादशाहावयवभूतेन दशरात्रेणेत्यर्थः । पुनरपि स्तौति - तामित्यादि । शुल्बस्य उदङ्को नाम पुत्र एतामेव दशरात्रात्मिकां सत्रस्य द्वादशाहस्य ऋद्धिं सत्रफलस्य वाचस्स्समृद्विं समृद्धिहेतुमुवाच । यद्वा - सत्रस्य त्रयस्त्रिंशद्रात्रस्य ऋद्धिं फलसमृद्धिहेतुं एतद्दशरात्रमुवाच तस्माद्दशरात्रः सत्रस्य ऋद्ध्यै भवति । अथो अपि च यत्पूर्वेष्वहस्सु प्रमादाद्विलोम विगुणं क्रियते तस्य शान्तिरेषैवेति वेदितव्यम् ॥</p>
<h3 id="सयकतमनतर-35">संयुक्तमन्त्रः</h3>
<p>र्द्व्यनी॒का वा ए॒ता रात्र॑यो॒ यज॑माना विश्व॒जिथ्स॒हाति॑रा॒त्रेण॒ पूर्वा॒ष्षोड॑श स॒हाति॑रा॒त्रेणोत्त॑रा॒ष्षोड॑श॒ य ए॒वँव्वि॒द्वाꣳस॑स्त्रयस्त्रिꣳशद॒हमास॑त॒ ऐ॑षा᳚न्द्व्यनी॒का प्र॒जा जा॑यतेऽतिरा॒त्राव॒भितो॑ भवत॒ᳶ परि॑गृहीत्यै ॥ [21]</p>
<h3 id="मनतर-47">मन्त्रः</h3>
<p>द्व्य॒नी॒का वा ए॒ता रात्र॑यो॒ यज॑माना विश्व॒जित् ।<br>
स॒हाति॑रा॒त्रेण॒ पूर्वा॒ष् षोड॑श , स॒हाति॑रा॒त्रेणोत्त॑रा॒ष् षोड॑श ।<br>
य ए॒वँव् वि॒द्वाꣳस॑स् त्रयस्त्रिꣳशद॒हमास॑त॒ , ऐ॑षा᳚न् द्व्यनी॒का प्र॒जा जा॑यते ।<br>
अ॒ति॒रा॒त्राव॒भितो॑ भवत॒ᳶ परि॑गृहीत्यै ॥ [21]</p>
<h4 id="टक-47">टीका</h4>
<p>7&rsquo;द्व्यनीका इत्यादि ॥ द्व्यनीकाः द्विव्यूहा । निरुदकादित्वादुतरपदान्तोदात्तत्वम् । तत्रातिरात्रादिषोडशक आद्यो व्यूहः । अतिरात्रान्त अन्यो व्यूहः । तयोरन्तर्विश्वजिदतिरात्रः यजमानात्मा । तदिदमाह - यजमाना विश्वजिदित्यादि । द्व्यनीका स्त्रीपुंसात्मकव्यूहद्वयवती प्रजा आजायते सर्वतो जायते । अभितोऽतिरात्रौ सामर्थ्यात् उक्तानां कलानां परिग्रहाय भवतः ॥</p>
<p>इति सप्तमे चतुर्थे पञ्चमोनुवाकः ॥</p>
<h2 id="अनवक-६">अनुवाकः ६</h2>
<h3 id="सयकतमनतर-36">संयुक्तमन्त्रः</h3>
<p>आ॒दि॒त्या अ॑कामयन्त सुव॒र्गँल्लो॒कमि॑या॒मेति॒ ते सु॑व॒र्गँल्लो॒कन्न प्राजा॑न॒न्न सु॑व॒र्गँल्लो॒कमा॑य॒न्त ए॒तꣳ ष॑ट्त्रिꣳशद्रा॒त्रम॑पश्य॒न्तमाह॑र॒न्तेना॑यजन्त॒ ततो॒ वै ते सु॑व॒र्गँल्लो॒कम्प्राजा॑नन्थ्सुव॒र्गँल्लो॒कमा॑य॒न्‌य ए॒वँव्वि॒द्वाꣳस॑ष्षट्त्रिꣳशद्रा॒त्रमास॑ते सुव॒र्गमे॒व लो॒कम्प्र जा॑नन्ति सुव॒र्गँल्लो॒कँय्य॑न्ति॒ ज्योति॑रतिरा॒त्रः [22]<br>
भ॒व॒ति॒ ज्योति॑रे॒व पु॒रस्ता᳚द्दधते सुव॒र्गस्य॑ लो॒कस्यानु॑ख्यात्यै</p>
<h3 id="मनतर-48">मन्त्रः</h3>
<p>आ॒दि॒त्या अ॑कामयन्त -  सुव॒र्गँल् लो॒कमि॑या॒मेति ।
ते सु॑व॒र्गँल् लो॒कन् न प्राजा॑न॒न्न सु॑व॒र्गँल् लो॒कमा॑यन् ।<br>
त ए॒तꣳ ष॑ट्त्रिꣳशद् रा॒त्रम् अ॑पश्यन् । तमाह॑रन् । तेना॑यजन्त ।<br>
ततो॒ वै ते सु॑व॒र्गँल् लो॒कम् प्राजा॑नन्थ्सुव॒र्गँल् लो॒कमा॑यन् ।‌<br>
य ए॒वँव् वि॒द्वाꣳस॑ष् षट्त्रिꣳशद्रा॒त्रमास॑ते सुव॒र्गमे॒व लो॒कम् प्र जा॑नन्ति ,  सुव॒र्गँल् लो॒कँय् य॑न्ति ।</p>
<p>ज्योति॑रतिरा॒त्रः भ॑वति ।[22]<br>
ज्योति॑रे॒व पु॒रस्ता᳚द् दधते सुव॒र्गस्य॑ लो॒कस्यानु॑ख्यात्यै ।</p>
<h4 id="टक-48">टीका</h4>
<p>1अथ षट्त्रिंशद्रात्रो विधीयते - आदित्या इत्यादि ॥ गतम् । ते सुवर्गं लोकं न प्रजानन् न चागच्छन् । ज्योतिरित्यादि । व्याख्यातम् ॥</p>
<h3 id="सयकतमनतर-37">संयुक्तमन्त्रः</h3>
<p>षड॒हा भ॑वन्ति॒ षड्वा ऋ॒तव॑ ऋ॒तुष्वे॒व प्रति॑ तिष्ठन्ति च॒त्वारो॑ भवन्ति॒ चत॑स्रो॒ दिशो॑ दि॒ख्ष्वे॑व प्रति॑ तिष्ठ॒न्त्य्</p>
<h3 id="मनतर-49">मन्त्रः</h3>
<p>षड॒हा भ॑वन्ति । षड्वा ऋ॒तवः॑ ।
ऋ॒तुष्वे॒व प्रति॑ तिष्ठन्ति ।<br>
च॒त्वारो॑ भवन्ति ।
चत॑स्रो॒ दिशः॑ । दि॒ख्ष्वे॑व प्रति॑ तिष्ठ॒न्ति ।</p>
<h4 id="टक-49">टीका</h4>
<p>2षडहा इति ॥ अभिप्लवाः । ते चोक्ताः । चत्वार इति । तेनातिरात्रेण सह पञ्चविंशतिः ॥</p>
<h3 id="सयकतमनतर-38">संयुक्तमन्त्रः</h3>
<p>अस॑त्त्रँ॒व्वा ए॒तद्यद॑छन्दो॒मय्यँच्छ॑न्दो॒मा भव॑न्ति॒ तेन॑ स॒त्त्रन्दे॒वता॑ ए॒व पृ॒ष्ठैरव॑ रुन्धते प॒शूञ्छ॑न्दो॒मैरोजो॒ वै वी॒र्य॑म्पृ॒ष्ठानि॑ प॒शव॑श्छन्दो॒मा ओज॑स्ये॒व [23]<br>
वी॒र्ये॑ प॒शुषु॒ प्रति॑ तिष्ठन्ति</p>
<h3 id="मनतर-50">मन्त्रः</h3>
<p>अस॑त्त्रँ॒व् वा ए॒तद् यद॑छन्दो॒मम् ।<br>
यच्छ॑न्दो॒मा भव॑न्ति॒ तेन॑ स॒त्त्रम् ।<br>
दे॒वता॑ ए॒व पृ॒ष्ठैरव॑ रुन्धते प॒शूञ् छ॑न्दो॒मैः ।<br>
ओजो॒ वै वी॒र्य॑म् पृ॒ष्ठानि॑ प॒शव॑श् छन्दो॒माः ।<br>
ओज॑स्ये॒व वी॒र्ये॑ प॒शुषु॒ प्रति॑ तिष्ठन्ति ।[23]</p>
<h4 id="टक-50">टीका</h4>
<p>3असत्रं वा इत्यादि ॥ द्वादशाहीयस्य दशरात्रस्य विधिर्गतः ॥</p>
<h3 id="सयकतमनतर-39">संयुक्तमन्त्रः</h3>
<p>षट्त्रिꣳशद्रा॒त्रो भ॑वति॒ षट्त्रिꣳ॑शदख्षरा बृह॒ती बार्‌ह॑ताᳶ प॒शवो॑ बृह॒त्यैव प॒शूनव॑ रुन्धते बृह॒ती छन्द॑सा॒ꣳ॒ स्वारा᳚ज्यमाश्ञुताश्ञु॒वते॒ स्वारा᳚ज्यँ॒य्य ए॒वँव्वि॒द्वाꣳस॑ष्षट्त्रिꣳशद्रा॒त्रमास॑ते सुव॒र्गमे॒व लो॒कँय्य॑न्त्यतिरा॒त्राव॒भितो॑ भवतस्सुव॒र्गस्य॑ लो॒कस्य॒ परि॑गृहीत्यै ॥ [24]</p>
<h3 id="मनतर-51">मन्त्रः</h3>
<p>ष॒ट्त्रि॒ꣳ॒श॒द्रा॒त्रो भ॑वति ।
षट्त्रिꣳ॑शदख्षरा बृह॒ती ।
बार्‌ह॑ताᳶ प॒शवः॑ ।</p>
<h4 id="टक-51">टीका</h4>
<p>4षत्रिंदशद्रात्र इति ॥ वक्ष्यमाणेन अतिरात्रेण सह । बार्हताः पशव इति तस्याः पशुसिद्धिहेतुत्वात् । तेन च षट्त्रिंशत्सङ्ख्यान्वयेन बार्हतान् पशून् अवरुन्धते । बृहतीशब्द उत्सादिरित्युक्तम् ।</p>
<h3 id="मनतर-52">मन्त्रः</h3>
<p>बृ॒ह॒त्यैव प॒शूनव॑ रुन्धते ।
बृ॒ह॒ती छन्द॑सा॒ꣳ॒ स्वारा᳚ज्यमाश्ञुते ।
अ॒श्ञु॒वते॒ स्वारा᳚ज्यम् ।<br>
य ए॒वँव् वि॒द्वाꣳस॑ष् षट्त्रिꣳशद् रा॒त्रमास॑ते सुव॒र्गमे॒व लो॒कँय् य॑न्ति ।</p>
<h4 id="टक-52">टीका</h4>
<p>बृहती छन्दसामित्यादि । यस्माद्बृहती छन्दसां स्वाराज्यमाश्नुत आधिपत्यं प्राप्तवती तस्मादेवं विद्वांसो यजमाना राज्यमश्नुवते स्वर्गं च गच्छन्ति ।</p>
<h3 id="मनतर-53">मन्त्रः</h3>
<p>अ॒ति॒रा॒त्राव् अ॒भितो॑ भवतस् सुव॒र्गस्य॑ लो॒कस्य॒ परि॑गृहीत्यै ॥ [24]</p>
<h4 id="टक-53">टीका</h4>
<p>अतिरात्रौ चाभितो भवतः स्वर्गस्यैव परिग्रहाय । समानवाक्ये पदात्परत्वाभावात्तिङ्परत्वाद्वा अश्नुवत इति न निहन्यते । स्वाराज्यं स्वराट्छब्दात् &lsquo;गुणवचनब्राह्मणादिभ्यः&rsquo; इतिष्यञ् ॥</p>
<p>इति सप्तमे चतुर्थे षष्ठोनुवाकः ॥</p>
<h2 id="अनवक-७">अनुवाकः ७</h2>
<h3 id="सयकतमनतर-40">संयुक्तमन्त्रः</h3>
<p>वसि॑ष्ठो ह॒तपु॑त्रोऽकामयत वि॒न्देय॑ प्र॒जाम॒भि सौ॑दा॒सान्भ॑वेय॒मिति॒ स ए॒तमे॑कस्मान्नपञ्चा॒शम॑पश्य॒त्तमाह॑र॒त्तेना॑यजत॒ ततो॒ वै सोऽवि॑न्दत प्र॒जाम॒भि सौ॑दा॒सान॑भव॒द्य ए॒वँव्वि॒द्वाꣳस॑ एकस्मान्नपञ्चा॒शमास॑ते वि॒न्दन्ते᳚ प्र॒जाम॒भि भ्रातृ॑व्यान्भवन्ति॒</p>
<h3 id="मनतर-54">मन्त्रः</h3>
<p>वसि॑ष्ठो ह॒तपु॑त्रोऽकामयत ,
&ldquo;वि॒न्देय॑ प्र॒जाम॒भि  सौ॑दा॒सान् भ॑वेय॒मि&quot;ति॑ ।</p>
<h4 id="टक-54">टीका</h4>
<p>1अथैकस्मान्नपञ्चाशद्रात्राः । तत्रायं प्रथमो विधीयते - वसिष्ठ इत्यादि ॥ वसिष्ठः सौदासैः हतपुत्रोकामयत प्रजां विन्देय लिप्सीय सौदासांश्चाभिभवेयमिति ॥ सुदासस्यापत्यानि सोदासाः, ऋष्यण् ।</p>
<h3 id="मनतर-55">मन्त्रः</h3>
<p>स ए॒तमे॑कस्मान्नपञ्चा॒शम् अ॑पश्यत् । तमाह॑रत् । तेना॑यजत ।<br>
ततो॒ वै सोऽवि॑न्दत प्र॒जाम॒भि सौ॑दा॒सान॑भवद् ।<br>
य ए॒वँव् वि॒द्वाꣳस॑ एकस्मान्नपञ्चा॒शम् आस॑ते वि॒न्दन्ते᳚ प्र॒जाम॒भि भ्रातृ॑व्यान् भवन्ति ।</p>
<h4 id="टक-55">टीका</h4>
<p>एवकस्मान्नपञ्चाशमिति । एकेन ऊनेन पंचाशन्न भवतीति एकान्नपञ्चाशत् । &lsquo;एकादिश्चैकस्य चादुक्&rsquo; इति नञः प्रकृत्या भावः, अदुगागमश्च । (सकारमकारावुपजातौ) । अलुग्वा पञ्चम्याः छान्दसः । &lsquo;तस्य पूरणे डट्&rsquo; इति डट् । अवयवधर्मेण समुदायो व्यपदिश्यते । परिमाणे वा छान्दसो डः । य एवं विद्वांस इत्यादि । गतम् ॥</p>
<h3 id="सयकतमनतर-41">संयुक्तमन्त्रः</h3>
<p>त्रय॑स्त्रि॒वृतो᳚ऽग्निष्टो॒मा भ॑वन्ति॒ वज्र॑स्यै॒व मुख॒ꣳ॒ सꣵ श्य॑न्ति॒ दश॑ पञ्चद॒शा भ॑वन्ति पञ्चद॒शो वज्रः॑ [25]<br>
वज्र॑मे॒व भ्रातृ॑व्येभ्य॒ᳶ प्र ह॑रन्ति</p>
<h3 id="मनतर-56">मन्त्रः</h3>
<p>त्रय॑स्त्रि॒वृतो᳚ऽग्निष्टो॒मा भ॑वन्ति ।
वज्र॑स्यै॒व मुख॒ꣳ॒ सꣵ श्य॑न्ति ।</p>
<h4 id="टक-56">टीका</h4>
<p>2त्रयस्त्रिवृत इति ॥ त्रिवृत् स्तोमकास्त्रयोग्निष्टोमा भवन्ति त्रिवृतो वज्रत्वात् तत्र मुखं श्यन्ति तीक्ष्णीकुर्वन्ति पौनःपुन्येन । यद्वा - भ्रातृव्याभिभवहेतुतया वज्रस्थानीयस्यास्य सत्रस्य मुखं त्रिभिस्त्रिवृद्धिः तीक्ष्णीकुर्वन्तीति ।</p>
<h3 id="मनतर-57">मन्त्रः</h3>
<p>दश॑ पञ्चद॒शा भ॑वन्ति ।<br>
प॒ञ्च॒द॒शो वज्रः॑ [25]।
वज्र॑मे॒व भ्रातृ॑व्येभ्य॒ᳶ प्र ह॑रन्ति ।</p>
<h4 id="टक-57">टीका</h4>
<p>दशेति । पञ्चदशस्तोमकानि दशाहानि भवन्ति अग्निष्टोमा इत्यधिकृत्य पञ्चदश उक्थ्या इत्याचार्यः । पञ्चदश इत्यादि । वीर्यवत्त्वेन वज्रवद्भ्रातृव्याभिभवहेतुत्वात् ॥</p>
<h3 id="सयकतमनतर-42">संयुक्तमन्त्रः</h3>
<p>षोडशि॒मद्द॑श॒ममह॑र्भवति॒ वज्र॑ ए॒व वी॒र्य॑न्दधति॒ द्वाद॑श सप्तद॒शा भ॑वन्त्य॒न्नाद्य॒स्याव॑रुद्ध्या॒ अथो॒ प्रैव तैर्जा॑यन्ते॒</p>
<h3 id="मनतर-58">मन्त्रः</h3>
<p>षो॒ड॒शि॒मद् द॑श॒मम् अह॑र् भवति ।
वज्र॑ ए॒व वी॒र्य॑न् दधति ।<br>
द्वाद॑श सप्तद॒शा भ॑वन्त्य् अ॒न्नाद्य॒स्याव॑रुद्ध्यै ।
अथो॒ प्रैव तैर्जा॑यन्ते ।</p>
<h4 id="टक-58">टीका</h4>
<p>3षोडशिमदिति ॥ एषा दशममहष्षोडशिमद्भवति, षोडशधर्मवत् । वज्रो वीर्यं ससामर्थ्यं दधति जनयति । द्वादशेति । सप्तदशस्तोमकानि द्वादशाहानि भवन्ति । अन्नाद्यस्येति । सप्तदशस्यान्नाद्यहेतुत्वात् । अथो अपि च तैस्सप्तदशैः प्रजायन्ते च प्रजासाधनत्वात् सप्तदशस्य ॥</p>
<h3 id="सयकतमनतर-43">संयुक्तमन्त्रः</h3>
<p>पृष्ठ्य॑ष्षड॒हो भ॑वति॒ षड्वा ऋ॒तव॒ष्षट्पृ॒ष्ठानि॑ पृ॒ष्ठैरे॒वर्तून॒न्वारो॑हन्त्यृ॒तुभि॑स्सँव्वथ्स॒रन्ते सँ॑व्वथ्स॒र ए॒व प्रति॑ तिष्ठन्ति॒ द्वाद॑शैकवि॒ꣳ॒शा भ॑वन्ति॒ प्रति॑ष्ठित्या॒ अथो॒ रुच॑मे॒वात्मन्न् [26]<br>
द॒ध॒ते॒</p>
<h3 id="मनतर-59">मन्त्रः</h3>
<p>पृष्ठ्य॑ष्षड॒हो भ॑वति । षड्वा ऋ॒तवः॑ ।
षट्पृ॒ष्ठानि॑ । पृ॒ष्ठैरे॒वर्तून् अ॒न्वारो॑हन्ति ।
ऋ॒तुभि॑स् सँव्वथ्स॒रम् ।<br>
ते सँ॑व्वथ्स॒र ए॒व प्रति॑ तिष्ठन्ति ।<br>
द्वाद॑शैकवि॒ꣳ॒शा भ॑वन्ति॒ प्रति॑ष्ठित्यै ।<br>
अथो॒ रुच॑मे॒वात्मन् दधते ।[26]</p>
<h4 id="टक-59">टीका</h4>
<p>4पृष्ठ्य इत्यादि ॥ व्याख्यातम् - द्वादशेति । एकविंशस्तोमकानि द्वादशाहानि भवन्तीति । प्रतिष्ठित्या इत्यादि । एकविंशस्य प्रतिष्ठाहेतुत्वमुक्तम् । अथो अपि च रुचं दीप्तिं आत्मन्येव दधते । रुग्वा एकविंश इत्यादि । तत्सावनत्वात्तस्य ॥</p>
<h3 id="सयकतमनतर-44">संयुक्तमन्त्रः</h3>
<p>ब॒हव॑ष्षोड॒शिनो॑ भवन्ति॒ विजि॑त्यै॒ षडा᳚श्वि॒नानि॑ भवन्ति॒ षड्वा ऋ॒तव॑ ऋ॒तुष्वे॒व प्रति॑ तिष्ठन्त्य्</p>
<h3 id="मनतर-60">मन्त्रः</h3>
<p>ब॒हव॑ष् षोड॒शिनो॑ भवन्ति॒ विजि॑त्यै ।
षड् आ᳚श्वि॒नानि॑ भवन्ति ।<br>
षड्वा ऋ॒तवः॑ ।
ऋ॒तुष्वे॒व प्रति॑ तिष्ठन्ति ।</p>
<h4 id="टक-60">टीका</h4>
<p>5बहव इति ॥ अनन्तरोक्तेष्वेकविंशेषु अनन्तर वक्ष्यमाणेषु वा बहवप्षोडशिनो भवन्ति विजयाय । षडाश्विनानीति । अतिरात्रा अन्ते पञ्च आदावेक इत्याचार्य आह प्रथमं&hellip;.. &hellip;.पञ्च [प्रथमः पञ्चमः] षोडश एकान्नत्रिंशत्, षट्त्रिंशत्, एकान्न पञ्चाशच्च षडतिरात्राः । षड्वा इत्यादि । गतम् ॥</p>
<h3 id="सयकतमनतर-45">संयुक्तमन्त्रः</h3>
<p>ऊनातिरि॒क्ता वा ए॒ता रात्र॑य ऊ॒नास्तद्यदेक॑स्यै॒ न प॑ञ्चा॒शदति॑रिक्ता॒स्तद्यद्भूय॑सीर॒ष्टाच॑त्वारिꣳशत ऊ॒नाच्च॒ खलु॒ वा अति॑रिक्ताच्च प्र॒जाप॑ति॒ᳶ प्राजा॑यत॒ ये प्र॒जाका॑माᳶ प॒शुका॑मा॒स्स्युस्त ए॒ता आ॑सीर॒न्प्रैव जा॑यन्ते प्र॒जया॑ प॒शुभि॑र्</p>
<h3 id="मनतर-61">मन्त्रः</h3>
<p>ऊ॒ना॒ति॒रि॒क्ता वा ए॒ता रात्र॑यः ।
ऊ॒नास्तद् यदेक॑स्यै॒ न प॑ञ्चा॒शद् ,
अति॑रिक्ता॒स् तद् यद् भूय॑सीर् अ॒ष्टाच॑त्वारिꣳशतः ।</p>
<h4 id="टक-61">टीका</h4>
<p>6ऊनातिरिक्ता वा इत्यादि ॥ एता एकान्नपञ्चाशद्रात्रयः ऊनाश्चातिरिक्ताश्च । कथमूनत्वं कथमतिरिक्तत्वमित्याह - ऊनास्तदित्यादि । यत् यस्मादेताः रात्रयः एकस्यै एकया । व्यत्ययेन तृतीयार्थे चतुर्थी । न पञ्चाशत् पञ्चाशन्न भवति पञ्चाशत्संख्यां न लभन्ते । तस्मादूना, । यस्माच्च अष्टाचत्वारिंशतो भुयसीः भूयस्यः अष्टाचत्वारिंशत्संख्यामतीत्य वर्तन्ते तस्मादतिरिक्ताः । अष्टाचत्वारिंशदक्षरा जगती जागताः पशवो द्विपादश्चतुतपादश्च सर्वे विराड्दशाक्षराः पञ्च विराजः पञ्चाशद्विराट् चान्नं तच्च सर्वाः प्रजाः ।</p>
<h3 id="मनतर-62">मन्त्रः</h3>
<p>ऊ॒नाच्च॒ खलु॒ वा अति॑रिक्ताच्च प्र॒जाप॑ति॒ᳶ प्राजा॑यत ।<br>
ये प्र॒जाका॑माᳶ प॒शुका॑मा॒स्स्युस् त ए॒ता आ॑सीरन् ।<br>
प्रैव जा॑यन्ते प्र॒जया॑ प॒शुभिः॑ ।</p>
<h4 id="टक-62">टीका</h4>
<p>किं च ऊनाच्चातिरिक्ताच्च कारणवस्तुनः प्रजापतिः प्राजायत प्रजाः प्राजनयन् सर्वाः, तद्धि औपाधिकेन रूपेण ऊनं पारमार्थिकेन च अतिरिक्तं सर्वातिशायीति । एवमपि प्रजाकारणेन संख्याद्वयेन ऊनातिरिक्तस्वरूपतापदेन उपजायमाना एकान्नपञ्चाशत्संख्या ऊनातिरिक्तस्वभावशालि परकारणवस्तु सदृशीभवतीति । एता एकान्नपञ्चाशतं रात्रीरासित्वा प्रजया पशुभिश्च प्रजायन्ते यजमानाः कारणगतस्योनातिरिक्तस्याभावात् पञ्चाशदष्टाचत्वारिंशत्सख्ययोः अकारणत्वमेवेति भावः । अष्टौ चत्वारिंशच्च अष्टाचत्वारिंशत् । &lsquo;अष्टनस्सङ्ख्यायाम्&rsquo; इत्यात्वम्, &lsquo;सङ्ख्या&rsquo; इति पूर्वपदप्रकृतिस्वरत्वम् ॥</p>
<h3 id="सयकतमनतर-46">संयुक्तमन्त्रः</h3>
<p>वैरा॒जो वा ए॒ष य॒ज्ञो यदे॑कस्मान्नपञ्चा॒शो य ए॒वँव्वि॒द्वाꣳस॑ एकस्मान्नपञ्चा॒शमास॑ते वि॒राज॑मे॒व ग॑च्छन्त्यन्ना॒दा भ॑वन्त्यतिरा॒त्राव॒भितो॑ भवतो॒ऽन्नाद्य॑स्य॒ परि॑गृहीत्यै ॥ [27]</p>
<h3 id="मनतर-63">मन्त्रः</h3>
<p>वै॒रा॒जो वा ए॒ष य॒ज्ञो यदे॑कस्मान्नपञ्चा॒शः ।<br>
य ए॒वँव् वि॒द्वाꣳस॑ एकस्मान्नपञ्चा॒शमास॑ते ,
वि॒राज॑मे॒व ग॑च्छन्त्य् अन्ना॒दा भ॑वन्ति ।</p>
<h4 id="टक-63">टीका</h4>
<p>7किञ्चेत्याह - वैराज इत्यादि ॥ इदानीं सप्तमस्य प्रजाकारणस्य अन्नस्य साधनभावेन ताद्रूप्यमुपचर्य स्तुतिः क्रियते विराडेव वैराजः । स्वार्थिकोऽण् । यद्वा - विराजस्साधनभावेन संबन्धी वैराजः । विराजमिति । प्रभूतमन्नं प्राप्नुवन्ति । अन्नादाश्च भवन्तीति ।</p>
<h3 id="मनतर-64">मन्त्रः</h3>
<p>अ॒ति॒रा॒त्राव॒भितो॑ भवतो॒ऽन्नाद्य॑स्य॒ परि॑गृहीत्यै ॥ [27]</p>
<h4 id="टक-64">टीका</h4>
<p>अतिरात्राविति उक्तयोरेवानुवादः अन्नाद्यपरिग्रहाभिधानार्थः ॥</p>
<p>इति सप्तमे चतुर्थे सप्तमोनुवाकः ॥</p>
<h2 id="अनवक-८">अनुवाकः ८</h2>
<h3 id="सयकतमनतर-47">संयुक्तमन्त्रः</h3>
<p>सँ॒व्व॒थ्स॒राय॑ दीख्षि॒ष्यमा॑णा एकाष्ट॒काया᳚न्दीख्षेरन्ने॒षा वै सँ॑व्वथ्स॒रस्य॒ पत्नी॒ यदे॑काष्ट॒कैतस्याँ॒व्वा ए॒ष ए॒ताꣳ रात्रिँ॑व्वसति सा॒ख्षादे॒व सँ॑व्वथ्स॒रमा॒रभ्य॑ दीख्षन्त॒</p>
<h3 id="मनतर-65">मन्त्रः</h3>
<p>सँ॒व्व॒थ्स॒राय॑ दीख्षि॒ष्यमा॑णा एकाष्ट॒काया᳚न् दीख्षेरन्न् ।</p>
<h4 id="टक-65">टीका</h4>
<p>1इत उत्तरं गवामयनम् - &lsquo;गावो वा एतत्सत्रमासत&rsquo; इत्यादि च वक्ष्यति । तत्र दीक्षारम्भकालं विदधाति - संवत्सरायेत्यादि ॥ संवत्सरकालसाध्यं गवामयनं संवत्सरशब्देनोच्यते । प्रकृतिश्चेयं सांवत्सरिकाणां आदित्यानामयनादीनां संवत्सरार्थं दीक्षिष्यमाणा दीक्षितुकामा एकाष्टकायां दीक्षेरन् । माघकृष्णाष्टमी एकाष्टका । यदाहुः - &lsquo;या माध्याः पौर्णमास्या उपरिष्टाद्द्व्यष्टका तस्यामष्टमी ज्येष्ठया संपद्यते तामेकाष्टकेत्याचक्षते&rsquo; इति । एकाष्टका प्रधानाष्टका । &lsquo;पूर्वकालैक&rsquo; इति समासः । &lsquo;अष्टका पितृदैवत्ये&rsquo; इतीत्वाभावः । तत्कालसाध्यं च कर्म दर्शादिवदुपचारेणोच्यते । तत्र कालवृत्तेः कर्मण्युपचारः, अत्र तु कर्मवृत्तेरुपचार इति ।</p>
<h3 id="मनतर-66">मन्त्रः</h3>
<p>ए॒षा वै सँ॑व्वथ्स॒रस्य॒ पत्नी॒ यदे॑काष्ट॒का ।<br>
ए॒तस्याँ॒व् वा ए॒ष ए॒ताꣳ रात्रिँ॑व् वसति ।<br>
सा॒ख्षादे॒व सँ॑व्वथ्स॒रम् आ॒रभ्य॑ दीख्षन्ते ।</p>
<h4 id="टक-66">टीका</h4>
<p>एषा वा इति । एषा एकाष्टका कर्मात्मिकेति संवत्सरस्य कर्मात्मनः पत्नी पत्नीस्थानीया संवत्सरभाविनां कर्मणां पालयित्री एषेत्युक्तम् । केत्याह - यदेकाष्टकेति । कः पुनरस्या विशेष इत्याह - एतस्यामित्यादि । एतस्यामेकाष्टकायां कर्मात्मिकायां एष संवत्सरो वसति एतां रात्रिं कालात्मिकामेकाष्टकाम् । &lsquo;अत्यन्तसंयोगे द्वितीया&rsquo; । एतस्यां रात्रावित्यर्थः । तस्मात् साक्षात् समस्तमेव संवत्सरमारभ्य परिगृह्य दीक्षन्ते ॥</p>
<h3 id="सयकतमनतर-48">संयुक्तमन्त्रः</h3>
<p>आर्तँ॒व्वा ए॒ते सँ॑व्वथ्स॒रस्या॒भि दी᳚ख्षन्ते॒ य ए॑काष्ट॒काया॒न्दीख्ष॒न्तेऽन्त॑नामानावृ॒तू भ॑वतो॒</p>
<h3 id="मनतर-67">मन्त्रः</h3>
<p>आर्तँ॒व् वा ए॒ते सँ॑व्वथ्स॒रस्या॒भि दी᳚ख्षन्ते॒ ,
य ए॑काष्ट॒काया॒न् दीख्ष॒न्ते
ऽन्त॑नामानाव् ऋ॒तू भ॑वतः ।</p>
<h4 id="टक-67">टीका</h4>
<p>2एतद्दूषयति - अर्तं वा इत्यादि ॥ संवत्सरसंबद्धं यदिदं आर्तियुक्तं स्थानं तदभिलक्ष्य दीक्षन्ते एते । &lsquo;अभिरभागे&rsquo; हति लक्षणे अभेः कर्मप्रवचनीयत्वम् । कस्मादित्याह - यस्मादेकाष्टकायां दक्षिन्त इति । हेतुगर्भमिदम् । तदपि कुत इत्याह - अन्तनामानाविति । ऋत्ववयवे मासे ऋतुशब्दः, यथा &lsquo;मधुश्च माधवश्च वासन्तिकावृतू&rsquo; इति । एतौ हि तैषमाघौ मासौ संवत्सरस्यान्तनामानौ अन्तिमाख्यौ यत्र सर्वेऽपि स्थावरजङ्गमाः शीतेन पीड्यन्ते । तस्मादेतावार्तिस्थानमिति । अन्य आहुः - अन्तो विनाशः तत्कारिणावेतौ मासौ हिमेन प्रजानामिति । नैरुक्ता आहुः - अन्तशब्देन प्राणा उच्यन्ते &lsquo;यदेदन्ता अददृंहन्त पूर्वे&rsquo; इति । अननदन्ताः प्राणिनः । औणादिकस्तः । तेषां नामयितारो नाशयितारौ शीतपीडयेति अन्तनामानाविति । &lsquo;नामन्&rsquo; इति निहन्यते । अनयोः पक्षयोः दासीभारादिर्द्रष्टव्यः । एवं प्राणिस्वभावाद्यजमाना अपि पीड्येरन्निति ॥</p>
<h3 id="सयकतमनतर-49">संयुक्तमन्त्रः</h3>
<p>व्य॑स्तँ॒व् वा ए॒ते सँ॑व्वथ्स॒रस्या॒भि दी᳚ख्षन्ते॒ ,
य ए॑काष्ट॒काया॒न्दीख्ष॒न्तेऽन्त॑नामानावृ॒तू भ॑वतᳶ</p>
<h3 id="मनतर-68">मन्त्रः</h3>
<p>व्य॑स्तँ॒व् वा ए॒ते सँ॑व्वथ्स॒रस्या॒भि दी᳚ख्षन्ते॒ ,
य ए॑काष्ट॒काया॒न् दीख्ष॒न्ते,
ऽन्त॑नामानाव् ऋ॒तू भ॑वतः ।</p>
<h3 id="टक-68">टीका</h3>
<p>3अथ दोषान्तरमप्याह - व्यस्तमित्यादि ॥ व्यस्तं विक्षिप्तं प्रदेशमपि एते दीक्षन्ते । कस्मादित्याह - यस्मादेकाष्टकायां दीक्षन्ते इति हेतुत्वेन योज्यम् । तदपि कुत इत्याह - अन्तनामानाविति । अन्तावेतौ संवत्सरस्य मासौ तत्र दीक्षन्ते । स च संवत्सरस्समाप्तः संवत्सरान्ते यज्ञ इति विक्षिप्तमेतत् भवति संवत्सराख्यं कर्म, संवत्सरस्य विक्षिप्तत्वात् । व्यस्तमिति । गतिस्वरे कृते &lsquo;उदात्तस्वरितयोर्यणः स्वरितः&rsquo; इति धात्वकारस्स्वर्यते ॥</p>
<h3 id="सयकतमनतर-50">संयुक्तमन्त्रः</h3>
<p>फल्गुनीपूर्णमा॒से दी᳚ख्षेर॒न्मुखँ॒व्वा ए॒तत् [28]<br>
सँ॒व्व॒थ्स॒रस्य॒ यत्फ॑ल्गुनीपूर्णमा॒सो मु॑ख॒त ए॒व सँ॑व्वथ्स॒रमा॒रभ्य॑ दीख्षन्ते॒</p>
<h3 id="मनतर-69">मन्त्रः</h3>
<p>फ॒ल्गु॒नी॒पू॒र्ण॒मा॒से दी᳚ख्षेरन् ।
मुखँ॒व् वा ए॒तत् ,[28]<br>
सत्रँ॒व्व॒थ्स॒रस्य॒ यत् फ॑ल्गुनीपूर्णमा॒सः ।
मु॒ख॒त ए॒व सँ॑व्वथ्स॒रम् आ॒रभ्य॑ दीख्षन्ते ।</p>
<h4 id="टक-69">टीका</h4>
<p>4एवं दूषयित्वा पक्षान्तरं परिगृह्णाति - फल्गुनीपूर्णमास इत्यादि ॥ फल्गुन्या युक्तः पूर्णमासः फल्गुनीपूर्णमासः । मुखं वा इति । अत्र केचिदाहुः - फाल्गुनादिः संवत्सर इति । तन्मतं मुखत एव संवत्सरं परिगृह्य दीक्षा कृता भवति । आद्यादिभ्यस्तसिः ॥</p>
<h3 id="सयकतमनतर-51">संयुक्तमन्त्रः</h3>
<p>तस्यैकै॒व नि॒र्या यथ्साम्मे᳚घ्ये विषू॒वान्थ्स॒म्पद्य॑ते चित्रापूर्णमा॒से दी᳚ख्षेर॒न्मुखँ॒व्वा ए॒तथ्सँ॑व्वथ्स॒रस्य॒ यच्चि॑त्रापूर्णमा॒सो मु॑ख॒त ए॒व सँ॑व्वथ्स॒रमा॒रभ्य॑ दीख्षन्ते॒ तस्य॒ न का च॒न नि॒र्या भ॑वति</p>
<h3 id="मनतर-70">मन्त्रः</h3>
<p>तस्यैकै॒व नि॒र्या यथ्साम्मे᳚घ्ये विषू॒वान्थ्स॒म्पद्य॑ते । चि॒त्रा॒पू॒र्ण॒मा॒से दी᳚ख्षेरन् ।<br>
मुखँ॒व् वा ए॒तथ्सँ॑व्वथ्स॒रस्य॒ यच् चि॑त्रापूर्णमा॒सः ।<br>
मु॒ख॒त ए॒व सँ॑व्वथ्स॒रम् आ॒रभ्य॑ दीख्षन्ते ।<br>
तस्य॒ न का च॒न नि॒र्या भ॑वति ।</p>
<h4 id="टक-70">टीका</h4>
<p>5अथैनमपि पक्षं दूषयितुमाह - तस्यैकैवेत्यादि ॥ तस्य एक पक्षस्य । यद्वा - तस्य फल्गुनीपूर्णमासे दीक्षित्वा क्रियमाणस्य संवत्सरयज्ञस्य एकैव निर्या निकृष्टा प्राप्तिः दोष इति यावत् । &lsquo;आतश्चोपसर्गे&rsquo; इत्यङ् । का पुनस्सेत्याह - यदिति । संगता मेघाः अस्मिन्निति संमेघो वर्षाः संमेघा एव सांमेध्यम् । चतुर्वर्णादित्वात् ष्यञ् स्वार्थे । तत्र विषूवान् संपद्यते अहःक्रमेण संपतेत् । तत्र एकाशीतितममहरेकविंशोग्निष्टोमो विषूवान् । विष्वञ्चि नाना गच्छतीति अहानि पुरस्ताच्चास्येति विषूवान् । &lsquo;अन्येषामपि दृश्यते&rsquo; इति दीर्घत्वम् । &lsquo;ह्रस्वनुड्भ्याम्&rsquo; इति मतुऽप उदात्तत्वम् । अस्मिन्पक्षे एष दोषः, तथा हि - तत्रादित्यं दृष्ट्वा यत्कर्तव्यं तन्न भवेत् । अतः पक्षान्तरं परिगृह्णाति - चित्रापूर्णर्णमास इत्यादि । गतम् । चैत्रादिस्संवत्सर इति येषां मतं तदिदानीमुच्यते न काचन निर्या न कश्चित् दोषः ॥</p>
<h3 id="सयकतमनतर-52">संयुक्तमन्त्रः</h3>
<p>चतुर॒हे पु॒रस्ता᳚त्पौर्णमा॒स्यै दी᳚ख्षेर॒न्तेषा॑मेकाष्ट॒काया᳚ङ्क्र॒यस्सम्प॑द्यते॒ तेनै॑काष्ट॒कान्न छ॒म्बट्कु॑र्वन्ति॒ तेषा᳚म् [29]<br>
पू॒र्व॒प॒ख्षे सु॒त्या सम्प॑द्यते पूर्वप॒ख्षम्मासा॑ अ॒भि सम्प॑द्यन्ते॒ ते पू᳚र्वप॒ख्ष उत्ति॑ष्ठन्ति॒ तानु॒त्तिष्ठ॑त॒ ओष॑धयो॒ वन॒स्पत॒योऽनूत्ति॑ष्ठन्ति॒ तान्क॑ल्या॒णी की॒र्तिरनूत्ति॑ष्ठ॒त्यरा᳚थ्सुरि॒मे यज॑माना॒ इति॒ तदनु॒ सर्वे॑ राध्नुवन्ति ॥ [30]</p>
<h3 id="मनतर-71">मन्त्रः</h3>
<p>च॒तु॒र॒हे पु॒रस्ता᳚त् पौर्णमा॒स्यै दी᳚ख्षेरन् ।<br>
तेषा॑मेकाष्ट॒काया᳚᳚ङ् क्र॒यस् सम्प॑द्यते ।</p>
<p>तेनै॑काष्ट॒कान्न छ॒म्बट्कु॑र्वन्ति ।
तेषा᳚म् पूर्वप॒ख्षे [29] सु॒त्या सम्प॑द्यते ।</p>
<p>पू॒र्व॒प॒ख्षम् मासा॑ अ॒भि सम्प॑द्यन्ते ।
ते पू᳚र्वप॒ख्ष उत्ति॑ष्ठन्ति ।</p>
<p>तान् उ॒त्तिष्ठ॑त॒ ओष॑धयो॒ वन॒स्पत॒योऽनूत्ति॑ष्ठन्ति ।<br>
तान् क॑ल्या॒णी की॒र्तिरनु उत्ति॑ष्ठ॒त्य् ,
अरा᳚थ्सुरि॒मे यज॑माना॒ इति॑ ।
तदनु॒ सर्वे॑ राध्नुवन्ति ॥ [30]</p>
<h4 id="टक-71">टीका</h4>
<p>6अधुना प्रथममेव पक्षं परिगृह्याह - चतुरह इत्याद ॥ माघ्याः पौर्णमास्याः पुरस्ताच्चतुरहे दीक्षमाणानामेकस्तावदयं गुणः । एकाष्टकायां त्वछम्बट्कारः । किंच तेषां पूर्वपक्षे सुत्या संपद्यते । &lsquo;संज्ञायां समज&rsquo; इति क्विपि उदात्त इति हि तत्रानुवर्तयन्ति । सर्वेऽपि मासाः पर्वूपक्षमभिसंपद्यन्ते । पूर्वपक्ष एवारभ्यन्ते । पूर्वपक्षे एव च संतिष्ठन्ते । ते च यजमानाः पूर्वपक्ष एवोत्तिष्ठन्ति । तांश्चोत्तिष्ठतः सत्रिण ओषधयो वनस्पतय अनूत्तिष्ठन्ति समृद्धा जायन्ते । ततस्तान् सत्रिणः कल्याणी कीर्तिः पुण्या समृद्धिरनूत्तिष्ठति । अधुना तस्याः कीर्तेः स्वरूपं दर्शयति - अरात्सुरिति । अहो बुद्धिमन्तः सम्पन्ना इमे यजमाना इति । तदनु च तत्समृद्ध्या सर्वेऽपि स्थावरजङ्गमा राध्नुवन्ति पुष्ट्यादिद्वारेण समृद्धा भवन्तीति ॥</p>
<p>इति सप्तमे चतुर्थे अष्टमोनुवाकः ॥</p>
<h2 id="अनवक-९">अनुवाकः ९</h2>
<h3 id="सयकतमनतर-53">संयुक्तमन्त्रः</h3>
<p>सु॒व॒र्गँव्वा ए॒ते लो॒कँय्य॑न्ति॒ ये स॒त्त्रमु॑प॒यन्त्य॒भीन्ध॑त ए॒व दी॒ख्षाभि॑रा॒त्मानꣵ॑ श्रपयन्त उप॒सद्भि॒र्</p>
<h3 id="मनतर-72">मन्त्रः</h3>
<p>सु॒व॒र्गँव् वा ए॒ते लो॒कँय् य॑न्ति॒ , ये स॒त्रम् उ॑प॒यन्ति॑ ।<br>
अ॒भीन्ध॑त ए॒व दी॒ख्षाभि॑र् आ॒त्मानꣵ॑ श्रपयन्त उप॒सद्भिः ।</p>
<h4 id="टक-72">टीका</h4>
<p>1अष्टमे संवत्सरसत्रस्य दीक्षाकाल उक्तः । अथ नवमे दीक्षा उपसदश्चोच्यन्ते । ता उभयीर्विधत्ते - सुवर्गं वा इति ॥ यत्रानुष्ठायिनः स्वर्गं गच्छन्ति&hellip; तायै दीक्षाभिरात्मानं स्वेदेहमभीन्धत एव सर्वतो ज्वलयत्येव । उपसद्भिस्तु श्रपयन्ते स्वदेहं पचन्ति । तस्माद्दीक्षा उपसदश्चानुष्ठेया इति विध्युन्नयः । यदि द्वादशाहविकृतित्वेन प्राप्ताः तदाऽपि विकृतिलिङ्गत्वाय स्तुतये वा तदनुवादोऽस्तु ॥</p>
<h3 id="सयकतमनतर-54">संयुक्तमन्त्रः</h3>
<p>द्वाभ्याँ॒ल्लोमाव॑ द्यन्ति॒ द्वाभ्या॒न्त्वच॒न्द्वाभ्या॒मसृ॒द्द्वाभ्या᳚म्मा॒ꣳ॒सन्द्वाभ्या॒मस्थि॒ द्वाभ्या᳚म्म॒ज्जान॑मा॒त्मद॑ख्षिणँ॒व्वै स॒त्त्रमा॒त्मान॑मे॒व दख्षि॑णान्नी॒त्वा सु॑व॒र्गँल्लो॒कँय्य॑न्ति॒</p>
<h3 id="मनतर-73">मन्त्रः</h3>
<p>द्वाभ्याँ॒ल्लोमाव॑ द्यन्ति॒ द्वाभ्या॒न्त्वच᳚म् ।
द्वाभ्या॒मसृ॑त्  ।
द्वाभ्या᳚म्मा॒ꣳ॒सम् ।
द्वाभ्या॒मस्थि॑ ।
द्वाभ्या᳚म् म॒ज्जान᳚म् ।<br>
आ॒त्मद॑ख्षिणँ॒व् वै स॒त्त्रम् ।<br>
आ॒त्मान॑मे॒व दख्षि॑णान् नी॒त्वा सु॑व॒र्गँल् लो॒कँय् य॑न्ति ।</p>
<h4 id="टक-73">टीका</h4>
<p>2अथ त&hellip;. &hellip; .र्वन् तासामुभयविधानां द्वादशत्वं प्रकटयति - द्वाभ्यामिति ॥ द्वाभ्यां दिनद्वयानुष्ठेयाभ्यां दीक्षाभ्यामुपमद्भ्यां च स्वकीयं लोम हविरर्थमवद्यन्ति अनन्तरभाविनीभ्यां द्वाभ्यां त्वचमवद्यन्ति । एवं रक्तमांसास्थिमज्जसु योजनीयम् । यदेतत्सत्रं तदेतदात्मदक्षिणं वै सशरीरमेव तत्र दक्षिणा न त्वन्या गवादिरूपा अस्ति । तस्मात् स्वशररिमेव दक्षिणारूपेण नीत्वा स्वर्गं प्राप्नुवन्ति ॥</p>
<h3 id="सयकतमनतर-55">संयुक्तमन्त्रः</h3>
<p>शिखा॒मनु॒ प्र व॑पन्त॒ ऋद्ध्या॒ अथो॒ रघी॑याꣳसस्सुव॒र्गँल्लो॒कम॑या॒मेति॑ ॥ [31]</p>
<h3 id="मनतर-74">मन्त्रः</h3>
<p>शिखा॒मनु॒ प्र व॑पन्त॒ , ऋद्ध्यै᳚ ।<br>
अथो॒ रघी॑याꣳसस् सुव॒र्गँल् लो॒कम॑या॒मेति॑ ॥ [31]</p>
<h4 id="टक-74">टीका</h4>
<p>3यदुक्तं सूत्रकारेण - सत्रं चेद्वपनकाले सशिखानि वपन्ते इति । तदेतद्विधत्ते - शिखामिति ॥ शिखामनुलक्ष्य प्रकर्षेण वपनं कुर्युः । तच्च मृतत्वग्रूपाणां केशानामुपगमात्समृद्ध्यै भवति । अपि च केशभाररहिता रधीयांसो लघुतरास्सन्तः स्वर्गं प्राप्नुवामेत्यनेनाभिप्रायेण सशिखं वपनं कुर्युः ॥</p>
<p>इति माधवीये वेदार्थप्रकाशे यजुस्सहितायां सप्तमकाण्डे चतुर्थप्रपाठके नवमोनुवाकः ॥</p>
<h2 id="अनवक-१०">अनुवाकः १०</h2>
<h3 id="सयकतमनतर-56">संयुक्तमन्त्रः</h3>
<p>ब्र॒ह्म॒वा॒दिनो॑ वदन्त्यतिरा॒त्रᳶ प॑र॒मो य॑ज्ञक्रतू॒नाङ्कस्मा॒त्तम्प्र॑थ॒ममुप॑ य॒न्तीत्ये॒तद्वा अ॑ग्निष्टो॒मम्प्र॑थ॒ममुप॑ य॒न्त्यथो॒क्थ्य॑मथ॑ षोड॒शिन॒मथा॑तिरा॒त्रम॑नुपू॒र्वमे॒वैतद्य॑ज्ञक्र॒तूनु॒पेत्य॒ ताना॒लभ्य॑ परि॒गृह्य॒ सोम॑मे॒वैतत्पिब॑न्त आसते॒ ज्योति॑ष्टोमम्प्रथ॒ममुप॑ यन्ति॒ ज्योति॑ष्टोमो॒ वै स्तोमा॑ना॒म्मुख॑म्मुख॒त ए॒व स्तोमा॒न्प्र यु॑ञ्जते॒</p>
<h3 id="मनतर-75">मन्त्रः</h3>
<p>ब्र॒ह्म॒वा॒दिनो॑ वदन्त्य् -<br>
अतिरा॒त्रᳶ प॑र॒मो य॑ज्ञक्रतू॒नाङ् कस्मा॒त् तम् प्र॑थ॒ममुप॑ य॒न्तीति॑ ।</p>
<h4 id="टक-75">टीका</h4>
<p>1अतः परमह्नां कॢप्तिः - ब्रह्मवादिन इत्यादिः ॥ यज्ञक्रतवस्सोमयागाः । अतिरात्रस्तेषां परमः उत्तमः अन्त्यां संस्था । तत् तस्मात्कारणात् तं प्रथममुपयन्तीति ब्रह्मवादिनः पर्यनुयोगं वदन्ति ।</p>
<h3 id="मनतर-76">मन्त्रः</h3>
<p>ए॒तद्वा अ॑ग्निष्टो॒मम् प्र॑थ॒ममुप॑ य॒न्त्य् अथो॒क्थ्य॑म् अथ॑ षोड॒शिन॒म् अथा॑तिरा॒त्रम् ।<br>
अ॒नु॒पू॒र्वम् ए॒वैतद् य॑ज्ञक्र॒तून् उ॒पेत्य॒ ताना॒लभ्य॑ परि॒गृह्य॒ सोम॑म् ए॒वैतत् पिब॑न्त आसते ।</p>
<h4 id="टक-76">टीका</h4>
<p>अथ समाधत्ते - एतद्वा इत्यादि । यदेतदतिरात्रं प्रथमं प्रायणीयं उपयन्ति एतत्खल्वग्निष्टोमादीन् चतुरो यज्ञक्रतून् संवत्सरस्य मुखे अनुपूर्वमनुक्रमेण उपेत्य तानालभ्य पृथक्पृथगारभ्य परिगृह्य समाप्यते सोमं पिबन्तः संवत्सरायासते सत्रिणः ।</p>
<h3 id="मनतर-77">मन्त्रः</h3>
<p>ज्योति॑ष्टोमम् प्रथ॒मम् उप॑ यन्ति ।
ज्योति॑ष्टोमो॒ वै स्तोमा॑ना॒म् मुख॑म् ।
मुख॒त ए॒व स्तोमा॒न् प्र यु॑ञ्जते ।</p>
<h4 id="टक-77">टीका</h4>
<p>ज्योतिष्टोममित्यादि । तस्मात्सर्वयज्ञक्रत्वर्थं ज्योतिष्टोममेवातिरात्रं प्रथममुपयन्ति । ज्योतिष्टोमः स्तोमानां स्तोमवतां मुखम् । तस्मान्मुखत एवारभ्य सर्वान् स्तोमान् प्रयुञ्जते ॥</p>
<h3 id="सयकतमनतर-57">संयुक्तमन्त्रः</h3>
<p>ते [32]<br>
सꣵस्तु॑ता वि॒राज॑म॒भि सम्प॑द्यन्ते॒ द्वे चर्चा॒वति॑ रिच्येते॒ एक॑या॒ गौरति॑रिक्त॒ एक॒यायु॑रू॒नस्</p>
<h3 id="मनतर-78">मन्त्रः</h3>
<p>ते सꣵस्तु॑ता वि॒राज॑म् अ॒भि सम्प॑द्यन्ते ।[32]
द्वे च + ऋर्चा॒व् अति॑ रिच्येते ।<br>
एक॑या॒ गौरति॑रिक्त॒ , एक॒या ऽऽयु॑र् ऊ॒नः ।</p>
<h4 id="टक-78">टीका</h4>
<p>2अत्र ज्योतिर्गौरायुरिति त्रितयावृत्तिज्जन्मा प्रायः सकलस्संवत्सरः । तत्र केन विशेषणेन तुल्यप्रभावानां ज्योतिरेव सत्रस्य प्रथमं युज्यते न गोआयुषी प्रति पर्यनुयोगावसरे ज्योतिषो गुणविशेषवत्तां इतरयोश्च तदभावं दर्शयितुमाह - ते संस्तुतो इत्यादि ॥ ते अनन्तरोक्ता ज्योतिरादयः त्रयः संस्तुता विराजमभिसम्पद्यन्ते विराट् दशाक्षरा तत्संपत्त्या संपद्यन्ते दशकास्संपूर्णा इव भवन्ति । ज्योतिरतिरात्रस्य सप्तत्यधिकशतत्रयं स्तोत्रीया इति कृत्वा । &lsquo;नातिरात्रे षोडशिनं गृह्णाति&rsquo; इत्यस्मिन् पक्षे इदमुच्यते । ग्रहगपक्षे तु &lsquo;अथ षोडशिनं&rsquo; इति पूर्वोक्तं वेदितव्यम् । विराट्संपत्तिलक्षणं गुणविशेषं ज्योतिषः प्रतिपाद्य इदानीं गोआयुषोस्तदभावं प्रदर्शयति - द्वे चेति । द्वे ऋचौ अतिरिच्येते अतिक्रम्य वर्तेते । विराट्संपत्तिविघातोतिकमः । किं ज्योतिष्येव नैवं भवितुमर्हतीति न ह्येकत्र सम्भवतीति विराजमभिसम्पद्यन्ते । द्वे चर्चावितिरिच्येते इति । तस्मात्सामर्थ्यात् गोआयुषोरिति वेदितव्यम् । यद्वा - द्वे गोआयुषी ऋचावतिरिच्येते डति गोआयुषोर्व्यतिरेकः कथ्यते । तमेवातिरेकं दर्शयति - एकयेत्यादि । गौरेकयर्चा अतिरिक्तः विराजं अतिक्रम्य वर्तते । आयुरेकया विराज ऊनो वर्तते । दर्शितौ चैतयोरूनातिरेकावाचोर्येण - गौः खलु पञ्चदशो बहिष्पवमानः त्रिवृन्त्याज्यानि सप्तदश माध्यन्दिनं सवनं संर्वैकविंश तृतीयसवनं सोक्थ्यमिति । एवमेकचत्वारिंशदधिकं शतद्वयं गोः स्तोत्रीयाः । अथान्यस्त्रिवृत् बहिष्पवमानं पञ्चदशाज्यानि सर्वसप्तदशं माध्यन्दिनं सर्वैकविंशं तृतीयसवनं सोक्थ्यमिति । एवमनयोरेकोनषष्ट्यधिकं शतद्वयमिति । तस्मादनयोरप्राधान्यं विराडभिसंपत्त्या ज्योतिष एव प्राथम्यमिति ॥</p>
<h3 id="सयकतमनतर-58">संयुक्तमनत्रः</h3>
<p>सु॑व॒र्गो वै लो॒को ज्योति॒रूर्ग्वि॒राठ्सु॑व॒र्गमे॒व तेन॑ लो॒कँय्य॑न्ति</p>
<h3 id="मनतर-79">मन्त्रः</h3>
<p>सु॑व॒र्गो वै लो॒को ज्योति॒रूर्ग्वि॒राट् ।
सु॒व॒र्गमे॒व तेन॑ लो॒कँय् य॑न्ति ।</p>
<h4 id="टक-79">टीका</h4>
<p>3पुनरपि ज्योतिरेव स्तूयते - सुवर्गो वा इत्यादि ॥ गतम् । किं बहुना सुवर्ग एव लोको ज्योतिः । तत्साधनत्वात्ताच्छब्द्यम् । ऊर्गन्नं विराट् । तां चाभिसम्पद्यते ज्योतिः तस्मात्तेन ज्योतिषा स्वर्गमेव गच्छन्ति । अन्नस्य स्वर्गपर्यायत्वात्पृथगुपादानम् ॥</p>
<h3 id="सयकतमनतर-59">संयुक्तमन्त्रः</h3>
<p>रथन्त॒रन्दिवा॒ भव॑ति रथन्त॒रन्नक्त॒मित्या॑हुर्ब्रह्मवा॒दिन॒ᳵ केन॒ तदजा॒मीति॑ सौभ॒रन्तृ॑तीयसव॒ने ब्र॑ह्मसा॒मम्बृ॒हत्तन्म॑ध्य॒तो द॑धति॒ विधृ॑त्यै॒ तेनाजा॑मि ॥ [33]</p>
<h3 id="मनतर-80">मन्त्रः</h3>
<p>र॒थ॒न्त॒र॒न्दिवा॒ भव॑ति , रथन्त॒रन्नक्त॒मित्य् आ॑हुर् ब्रह्मवा॒दिन॒ᳵ केन॒ तदजा॒मीति॑ ।</p>
<h4 id="टक-80">टीका</h4>
<p>4रथन्तरमित्यादि ॥ अतिरात्रे दिवासवनेषु रथन्तरमेव साम भवति । नक्तमपि रथन्तरमेव प्रवर्तते । त्रिवृद्रथन्तरसन्धिरिति च सन्ध्यभिप्रायम् । एवमस्य रथन्तरैकसामतां अपश्यन्तो ब्रह्मवादिन आहुः - केन तदजामित्वं आलस्याभावः केन तत्र सम्पद्यते इति ।</p>
<h3 id="मनतर-81">मन्त्रः</h3>
<p>सौ॒भ॒रन् तृ॑तीयसव॒ने ब्र॑ह्मसा॒मम् बृ॒हत् ।
तन्म॑ध्य॒तो द॑धति॒ विधृ॑त्यै ।
तेनाजा॑मि ॥ [33]</p>
<h4 id="टक-81">टीका</h4>
<p>तत्रोत्तरं ब्रूयात् - सौभरमित्यादि । तृतीयसवने उक्थ्यपर्याये सौभरो नाम ब्रह्मणस्सामास्ति । &lsquo;अनसन्तान्नपुंसकात्&rsquo; इति अच् समासान्तः । बृहत् बृहता गेयः तन्मध्यतः मध्यमे उक्थ्ये विदधाति विधृत्यै विधारणार्थं उक्थ्यानाम् । तेनेत्यादि । तेन इत्थं क्रियमाणेन अजामि अजामित्वमपि सम्पद्यते इति ॥</p>
<p>इति सप्तमे चतुर्थे दशमोनुवाकः ॥</p>
<h2 id="अनवक-११">अनुवाकः ११</h2>
<h3 id="सयकतमनतर-60">संयुक्तमन्त्रः</h3>
<p>ज्योति॑ष्टोमम्प्रथ॒ममुप॑ यन्त्य॒स्मिन्ने॒व तेन॑ लो॒के प्रति॑ तिष्ठन्ति॒ गोष्टो॑मन्द्वि॒तीय॒मुप॑ यन्त्य॒न्तरि॑ख्ष ए॒व तेन॒ प्रति॑ तिष्ठ॒न्त्यायु॑ष्टोमन्तृ॒तीय॒मुप॑ यन्त्य॒मुष्मि॑न्ने॒व तेन॑ लो॒के प्रति॑ तिष्ठन्ति</p>
<h3 id="मनतर-82">मन्त्रः</h3>
<p>ज्योति॑ष्टोमम् प्रथ॒मम् उप॑ यन्ति ।
अ॒स्मिन्न् ए॒व तेन॑ लो॒के प्रति॑ तिष्ठन्ति ।
गोष्टो॑मन् द्वि॒तीय॒म् उप॑ यन्ति ।<br>
अ॒न्तरि॑ख्ष ए॒व तेन॒ प्रति॑ तिष्ठ॒न्ति ।
आयु॑ष्टोमन् तृ॒तीय॒म् उप॑ यन्ति ।
अ॒मुष्मि॑न्न् ए॒व तेन॑ लो॒के प्रति॑ तिष्ठन्ति ।</p>
<h4 id="टक-82">टीका</h4>
<p>1सम्प्रति अभिप्लवष्षडहो विधीयते - ज्योतिष्टोममित्यादि ॥ गतम् । अत्र ज्योतिष्टोम अग्निष्टोमो वेदितव्यः । अग्निष्टोमावभित इति । गवायुश्शब्दयोः स्तोमविशेषस्वभाववृत्तित्वात् बहुव्रीहिद्वयम् ॥</p>
<h3 id="सयकतमनतर-61">संयुक्तमन्त्रः</h3>
<p>इ॒यँव्वाव ज्योति॑र॒न्तरि॑ख्ष॒ङ्गौर॒सावायु॒र्यदे॒तान्थ्स्तोमा॑नुप॒यन्त्ये॒ष्वे॑व तल्लो॒केषु॑ स॒त्त्रिण॑ᳶ प्रति॒तिष्ठ॑न्तो यन्ति॒ ते सꣵस्तु॑ता वि॒राज᳚म् [34]<br>
अ॒भि सम्प॑द्यन्ते॒ द्वे चर्चा॒वति॑ रिच्येते॒ एक॑या॒ गौरति॑रिक्त॒ एक॒यायु॑रू॒नस्सु॑व॒र्गो वै लो॒को ज्योति॒रूर्ग्वि॒राडूर्ज॑मे॒वाव॑ रुन्धते॒ ते न ख्षु॒धार्ति॒मार्च्छ॒न्त्यख्षो॑धुका भवन्ति॒ ख्षुथ्स॑म्बाधा इव॒ हि स॒त्त्रिणो᳚</p>
<h3 id="मनतर-83">मन्त्रः</h3>
<p>इ॒यँव् वाव ज्योति॑र् अ॒न्तरि॑ख्ष॒ङ् गौः ।
अ॒साव् आयुः॑ ।
यदे॒तान्थ्स्तोमा॑न् उप॒यन्त्य् ए॒ष्वे॑व तल् लो॒केषु॑ स॒त्त्रिण॑ᳶ प्रति॒तिष्ठ॑न्तो यन्ति ।<br>
ते सꣵस्तु॑ता वि॒राज᳚म् अ॒भि सम्प॑द्यन्ते [34] ।<br>
द्वे च + ऋचा॒व् अति॑ रिच्येते ।
एक॑या॒ गौरति॑रिक्त॒ एक॒या ऽऽयु॑रू॒नः ।<br>
सु॒व॒र्गो वै लो॒को ज्योति॒र् ऊर्ग्वि॒राड् ऊर्ज॑म् ए॒वाव॑ रुन्धते ।</p>
<h4 id="टक-83">टीका</h4>
<p>2इयं वावेत्यादि ॥ प्राथम्यादिना ताच्छब्द्यं स्तुतिर्वा तद्गुणप्रापणार्था । यदेतानित्यादि । विशिष्टस्तोमकानेतान् क्रतूनित्यर्थः । एष्विति । पृथिव्यादिषु । ते संस्तुता इत्यादि । अग्निष्टोमो ज्योतिश्च गौश्चायुश्चेत्येते त्रयोपि सह स्तुता विराजमभिसम्पद्यन्ते । नवाधिकं षट्छतं स्तोत्रीया इति । न ह्येषामन्यतमः कश्चित्त्रिकस्य प्रथमोस्तीत्याशङ्क्य ज्योतिष एव गुणवत्त्वात् प्राथम्यमितरयोश्च तदभावात् तदभावं च दर्शयति - द्वे इत्यादि । व्याख्यानम् । ज्योतिषश्च स्वर्गस्थानीयत्वात् विराडभिसम्पत्त्या च प्राथम्यमिति नवतिशतस्तोत्रीयोग्निष्टोम इत्युक्तम् । अत्र समुदायस्यापि विराट्सम्पत्त्या तस्य प्राधान्यमिति &lsquo;ऊर्जमेवावरुन्धते&rsquo; इत्युक्तम् ।</p>
<h3 id="मनतर-84">मन्त्रः</h3>
<p>ते न ख्षु॒धा ऽऽर्ति॒म् आर्च्छ॒न्ति ।<br>
अख्षो॑धका भवन्ति ।
ख्षुथ्स॑म्बाधा इव॒ हि स॒त्रिणः॑ ।</p>
<h4 id="टक-84">टीका</h4>
<p>ततस्ते यजमानाः प्रथममेव विराड्भावेन क्षुधा आर्तिं नार्छन्ति न गच्छन्ति । &lsquo;गोपोषं पुष्णाति&rsquo; इतिवत्सामान्यविशेषभावादपौनरुक्त्यम् । किञ्च - अक्षोधुकाः अक्षुच्छीला एव भवन्ति सत्रिणः । छान्दस उकञ् । कस्मादेवमुच्यत इत्याह - क्षुत्संबाधा इत्यादि । क्षुधा संबाध्यन्ते इति क्षुरसंबाधाः । दासीभारादिः । यद्वा - क्षुन्निमितं संबाधा एषामिति बहुव्रीहिः । एवंस्वभावा एव सत्रिणो भवन्ति ॥</p>
<h3 id="सयकतमनतर-62">संयुक्तमन्त्रः</h3>
<p>ऽग्निष्टो॒माव॒भित॑ᳶ प्र॒धी तावु॒क्थ्या॑ मध्ये॒ नभ्य॒न्तत्तदे॒तत्प॑रि॒यद्दे॑वच॒क्रय्यँदे॒तेन॑ [35]<br>
ष॒ड॒हेन॒ यन्ति॑ देवच॒क्रमे॒व स॒मारो॑ह॒न्त्यरि॑ष्ट्यै॒ ते स्व॒स्ति सम॑श्ञुवते</p>
<h3 id="मनतर-85">मन्त्रः</h3>
<p>अ॒ग्नि॒ष्टो॒माव॒भित॑ᳶ प्र॒धी तौ ।</p>
<h4 id="टक-85">टीका</h4>
<p>3इदानीं च क्रतुत्वेन षडहं रूपयति - अग्निष्टोमावित्यादि अग्निष्टोमौ द्वौ अभितष्षडहस्यास्य आदावन्ते च भवतः । प्रधी ताविति । प्रान्ते धीयेते इति प्रधी प्रकर्षेण धार्यते चक्रमाभ्यामिति । &lsquo;उपसर्गे घोः किः&rsquo; । तौ च पर्यन्तफलके याभ्यां विष्कम्भार्थप्रमाणाभ्यां सर्वं चक्रं परितो व्याप्यत इति । अयमर्थः - यावेतावग्निष्टोमावभितः स्थितौ तावस्य चक्रस्य प्रधिस्थानीयौ वर्तेते इति ।</p>
<h3 id="मनतर-86">मन्त्रः</h3>
<p>उ॒क्थ्या॑ मध्ये॒ नभ्य॒न्तत् तदे॒तत्प॑रि॒यद्दे॑वच॒क्रम् । यद् ए॒तेन॑ ष॒ड् अ॒हेन॒ यन्ति॑ ।[35]<br>
दे॒व॒च॒क्र॒मे॒व स॒मारो॑ह॒न्ति अरि॑ष्ट्यै ।
ते स्व॒स्ति सम॑श्नुवते ।</p>
<h4 id="टक-86">टीका</h4>
<p>उक्थ्या मध्य इत्यादि । ये गोआयुषी गोआयुषी इति चत्वारः उकथ्याः ते अस्य चक्रस्य मध्ये भवन्ति । कथं तेषामवस्थानमित्याह - नभ्यं तदिति । चक्रस्य मध्ये नभ्यवत् परिमण्डलाकारेण वर्तते । नाभये हितं नभ्यम् । &lsquo;नाभिनभं च&rsquo; इति यत्प्रत्ययः, नभभावश्च, &lsquo;यतो नावः&rsquo; इत्याद्युदात्तत्वम् । तदेतत्परियत् परितो गच्छेत् देवचक्रं देवाः क्रियन्ते इज्यन्तेऽस्मिन्निति देवचक्रं षडहात्मकम् । यदेतेन षडहेन यन्ति । देवचक्रमेव देवसेनामेव समारोहन्ति सङ्गन्ता आरोहन्ति । तच्चारिष्ट्यै अहिंसायै च भवति । ते हि देवचक्रं समारुह्य वर्तमानाः स्वस्ति अविनाशेन अभिमतफलमश्नुवते ॥</p>
<h3 id="सयकतमनतर-63">संयुक्तमन्त्रः</h3>
<p>षड्वा ऋ॒तव॑ ऋ॒तुष्वे॒व प्रति॑ तिष्ठन्त्युभ॒यतो᳚ज्योतिषा यन्त्युभ॒यत॑ ए॒व सु॑व॒र्गे लो॒के प्र॑ति॒तिष्ठ॑न्तो यन्ति॒ द्वौ ष॑ड॒हौ भ॑वत॒स्तानि॒ द्वाद॒शाहा॑नि॒ सम्प॑द्यन्ते द्वाद॒शो वै पुरु॑षो॒ द्वे स॒क्थ्यौ᳚ द्वौ बा॒हू आ॒त्मा च॒ शिर॑श्च च॒त्वार्यङ्गा॑नि॒ स्तनौ᳚ द्वाद॒शौ [36]<br>
तत्पुरु॑ष॒मनु॑ प॒र्याव॑र्तन्ते॒ त्रय॑ष्षड॒हा भ॑वन्ति॒ तान्य॒ष्टाद॒शाहा॑नि॒ सम्प॑द्यन्ते॒ नवा॒न्यानि॒ नवा॒न्यानि॒ नव॒ वै पुरु॑षे प्रा॒णास्तत्प्रा॒णाननु॑ प॒र्याव॑र्तन्ते च॒त्वार॑ष्षड॒हा भ॑वन्ति॒ तानि॒ चतु॑र्विꣳशति॒रहा॑नि॒ सम्प॑द्यन्ते॒ चतु॑र्विꣳशतिरर्धमा॒सास्सँ॑व्वथ्स॒रस्तथ्सँ॑व्वथ्स॒रमनु॑ प॒र्याव॑र्त॒न्ते</p>
<h3 id="मनतर-87">मन्त्रः</h3>
<p>षड्वा ऋ॒तवः॑ । ऋ॒तुष्व् ए॒व प्रति॑ तिष्ठन्ति ।<br>
उ॒भ॒यतो᳚र्ज्योतिषा यन्ति ।<br>
उ॒भ॒यत॑ ए॒व सु॑व॒र्गे लो॒के प्र॑ति॒तिष्ठ॑न्तो यन्ति ।</p>
<h4 id="टक-87">टीका</h4>
<p>4एवं षडहं संपाद्य संप्रति मास संपादनार्थमाह - षडहेनेत्यादि ॥ मासावयवास्स्तूयन्ते - षड्वा इत्यादि । गतम् । उभयतोज्योतिषा आदावन्ते न ज्योतिष्टोमाग्निष्टोमवता ।</p>
<h3 id="मनतर-88">मन्त्रः</h3>
<p>द्वौ ष॑ड॒हौ भ॑वतः । तानि॒ द्वाद॒शाहा॑नि॒ सम्प॑द्यन्ते ।<br>
द्वा॒द॒शो वै पुरु॑षो॒ , द्वे स॒क्थ्यौ᳚ , द्वौ बा॒हू , आ॒त्मा च॒ शिर॑श्च च॒त्वार्यङ्गा॑नि॒ , स्तनौ᳚ द्वाद॒शौ । [36]<br>
तत्पुरु॑ष॒मनु॑ प॒र्याव॑र्तन्ते ।</p>
<h4 id="टक-88">टीका</h4>
<p>द्वाविति । द्वादशत्वयोगाद्द्वादशात्मकं पुरुषमभिपर्यावर्तन्ते । पुरुषमेव लक्ष्यमाणं पुनःपुनरभ्यावर्तन्ते । द्वे सक्स्थ्यौ पादमूले । &lsquo;ई च द्विवचने&rsquo; इतीकारः । द्वौ बाहू हस्तमूले आत्मा कुक्षिः शिरो ग्रीवाभ्यः परं चत्वार्यङ्गानि हस्तौ पादौ च स्तनौ स्तनाधारौ वा वक्षोग्रीवाभागौ द्वादशौ एकादशौ द्वादशाहश्च । सत्सु हि द्वादशसु पूर्वेऽपि द्वादशांशाः द्वादशैरवयवैः तद्वान् पुरुषो द्वादशः । डप्रत्ययान्तः मत्त्वर्थीयो लुप्यते । परिमाणप्रत्ययो वा ।</p>
<h3 id="मनतर-89">मन्त्रः</h3>
<p>त्रय॑ष्षड॒हा भ॑वन्ति ।
ता॒न्य् अ॒ष्टाद॒शाहा॑नि॒ सम्प॑द्यन्ते ।<br>
नवा॒न्यानि॒ नवा॒न्यानि ।  नव॒ वै पुरु॑षे प्रा॒णाः ।<br>
तत्प्रा॒णाननु॑ प॒र्याव॑र्तन्ते ।  च॒त्वार॑ष् षड॒हा भ॑वन्ति ।
तानि॒ चतु॑र्विꣳशति॒रहा॑नि॒ सम्प॑द्यन्ते ।<br>
चतु॑र्विꣳशतिर् अर्धमा॒सास् सँ॑व्वथ्स॒रः ।<br>
तथ्सँ॑व्वथ्स॒रम् अनु॑ प॒र्याव॑र्त॒न्ते ।</p>
<h4 id="टक-89">टीका</h4>
<p>त्रय इति । नवत्वान्वयात् नवात्मकं प्राणमभिपर्यावर्तन्ते । ननु त्रयष्षडहाः अष्टादशाहा भवन्ति कथं नवेत्याह - नवान्यानीति । नवान्यानि त्रीणि नव तावत् भवन्ति । सर्वधा नवत्ववचनमनुवर्तत इति । नव वा इत्यादि । सप्त शीर्षण्याः, द्वाववाञ्चाविति । चत्वार इति । चत्वारः चतुर्विंशतिसङ्ख्यान्वयात् । नव चतुर्विंशत्यर्धमासात्मकं संवत्सरमभिपर्यावर्तन्ते । एवमेतानि चतुर्विंशतिरहानि पृष्ठ्यषडहो वक्ष्यते । मासिमासि पृष्ठान्युपयन्तीति । तेन मासः प्रतिपादितो भवति ॥</p>
<h3 id="सयकतमनतर-64">संयुक्तमन्त्रः</h3>
<p>अप्र॑तिष्ठितस्सँव्वथ्स॒र इति॒ खलु॒ वा आ॑हु॒र्वर्‌षी॑यान्प्रति॒ष्ठाया॒ इत्य्</p>
<h3 id="मनतर-90">मन्त्रः</h3>
<p>अप्र॑तिष्ठितस् सँव्वथ्स॒र इति॒ खलु॒ वा आ॑हु॒र् वर्‌षी॑यान् प्रति॒ष्ठाया॒ इति॑ ।</p>
<h4 id="टक-90">टीका</h4>
<p>5अधुना मासान्तरसंपादनार्थमाह - अप्रतिष्ठित इत्यादि ॥ एवं मासमात्रमनेन ब्राह्मणेन प्रतिपादितमिति मत्वा आहुरेकेऽप्रतिष्ठितस्संवत्सर इति । हेतुं चाहुर्वर्षीयान् प्रतिष्ठाया इति । प्रतितिष्ठति अभ्रंशेन तिष्ठत्यस्यामिति प्रतिष्ठा आधारः । &lsquo;आतश्चोपसर्गे &lsquo;इत्यधिकरणे अङ्प्रत्ययः । एकोयं मासः प्रतिष्ठा प्रतिपादितः । इतश्च वर्षीयान् वृद्धतरः संवत्सरस्स्यादप्रतिष्ठितः सुखेन स्थातुं न शक्नोति । प्रियस्थिरादिना वर्षादेशः । यद्वा वर्षीयान् खलु प्रतिष्ठायै प्रतिष्ठार्थं प्रभवति । न चायं प्रथमो मासः संवत्सराद्वर्षीयान् । न चास्मादन्यो वर्षीयानस्ति यः प्रतिष्ठायै स्यात् । तस्मादप्रतिष्ठितः संवत्सर इति । अस्मिन्पक्षे भावे अङ्प्रत्ययः । चतुर्थ्यर्थे षष्ठी ॥</p>
<h3 id="सयकतमनतर-65">संयुक्तमन्त्रः</h3>
<p>ए॒ताव॒द्वै सँ॑व्वथ्स॒रस्य॒ ब्राह्म॑णँ॒य्याव॑न्मा॒सो मा॒सिमा᳚स्ये॒व प्र॑ति॒तिष्ठ॑न्तो यन्ति ॥ [37]</p>
<h3 id="मनतर-91">मन्त्रः</h3>
<p>ए॒ताव॒द्वै सँ॑व्वथ्स॒रस्य॒ ब्राह्म॑णँ॒य् याव॑न् मा॒सः ।<br>
मा॒सिमा᳚स्ये॒व प्र॑ति॒तिष्ठ॑न्तो यन्ति ॥ [37]</p>
<h4 id="टक-91">टीका</h4>
<p>6अत्रोत्तरमेतावद्वा इत्यादिना ब्रूमः । मासमेकं प्रतिपाद्यायमेको मासः संवत्सर इति तु एतावत्संवत्सरस्य द्वादशानां मासानां ब्राह्मणं क्रियते यावन्मासः यावन्मासमात्रस्य ब्राह्मणं मन्यसे । &lsquo;ज्योतिष्टोमं प्रथममुपयन्ति&rsquo; इत्यारभ्य &lsquo;चतुर्विंशतिरर्धमासास्संत्सरः&rsquo; इत्यन्तम् । पद्दन्नादिना मासशब्दस्य मासभावः । &lsquo;ऊडिदं&rsquo; इति षष्ठ्या उदात्तत्वम् । अयमेव मासोभ्यासेन .संवत्सरं पूरयिष्यतीति ब्राह्मणस्याभिप्रायः । तस्मान्मासि मासि प्रतितिष्ठन्तः प्रतिष्ठितसंवत्सरा यन्ति । तस्मान्नितरां प्रतिष्ठितः संवत्सर इति भावः । पूर्ववद्विभक्त्युदात्तत्वम् । &lsquo;अनुदात्तं च&rsquo; इत्याम्रेडितस्यानृदात्तत्वम् ॥</p>
<p>इति सप्तमे चतुर्थे एकादशोनुवाकः ॥</p>
<h2 id="अनवक-१२">अनुवाकः १२</h2>
<h3 id="सयकतमनतर-66">संयुक्तमन्त्रः</h3>
<p>मे॒षस्त्वा॑ पच॒तैर॑वतु॒ लोहि॑तग्रीव॒श्छागैः᳚ शल्म॒लिर्वृद्ध्या॑ प॒र्णो ब्रह्म॑णा प्ल॒ख्षो मेधे॑न न्य॒ग्रोध॑श्चम॒सैरु॑दु॒म्बर॑ ऊ॒र्जा गा॑य॒त्री छन्दो॑भिस्त्रि॒वृथ्स्तोमै॒रव॑न्ती॒स्स्थाव॑न्तीस्त्वावन्तु प्रि॒यन्त्वा᳚ प्रि॒याणाँ॒व्वर्‌षि॑ष्ठ॒माप्या॑नान्निधी॒नान्त्वा॑ निधि॒पतिꣳ॑ हवामहे वसो मम ॥ [38]</p>
<h3 id="मनतर-92">मन्त्रः</h3>
<p>मे॒षस्त्वा॑ पच॒तैर॑वतु॒ ,
लोहि॑तग्रीव॒श्छागैः᳚ , शल्म॒लिर्वृद्ध्या॑,
प॒र्णो ब्रह्म॑णा , प्ल॒ख्षो मेधे॑न , न्य॒ग्रोध॑श् चम॒सैर्, उ॑दु॒म्बर॑ ऊ॒र्जा गा॑य॒त्री छन्दो॑भिस् त्रि॒वृथ्स्तोमैः ।</p>
<p>अव॑न्ती॒स् स्थाव॑न्तीस् त्वाऽवन्तु
प्रि॒यन्त्वा᳚ प्रि॒याणाँ॒व् वर्‌षि॑ष्ठ॒माप्या॑नान् निधी॒नान्त्वा॑ निधि॒पतिꣳ॑ हवामहे वसो मम ॥ [38]</p>
<h4 id="टक-92">टीका</h4>
<p>1अतः परमश्वमेधमन्त्राः । तत्र अपाव्यानि जुहोति - मेषस्त्वेति ॥ रात्रिहोमेष्वग्निपर्यग्निकरणे चाश्वस्य । हे अश्व पचतैः पचनीयैः अन्नैस्सह मेषः पचनीयानां मुख्यस्त्वामवतु अनुप्रविशतु । अवतिरनेकार्थः । पचतेरौणादिकोतच्, । लोहितग्रीवोऽजानां मुख्यः छागैस्सह त्वामवत्वित्येव । अत्र सहाभिगमनेऽवतिर्वर्तते । यथोक्तम् - &lsquo;पर्यग्निकृतानारण्यानुत्सृजन्ति&rsquo; &lsquo;वाडवे पुरुषवाजः पुरो नीयते अश्वस्य&rsquo; इति । शल्मलिः पादपो वर्षिष्ठः वृद्ध्या सह त्वामवतु अनुप्रविश्य वर्धयतु । पर्णः पलाशः प्रशस्तानां प्रथमः स ब्रह्मणा मन्त्रैर्ब्राह्मणैर्वा त्वामनु रक्षतु । जातावेकवचनम् । प्लक्षो यज्ञियानां मुख्यः स मेधेन यज्ञेन यज्ञबलेन वा त्वामवतु प्राप्नोतु । न्यग्रोधश्चमसैः पात्रैः सह त्वामवतु धारयतु । यथोक्तम् - &lsquo;नैयग्रोधश्चमसः&rsquo; इति । उदुम्बरः ऊर्जा रसानां मुख्यः ऊर्जा सह त्वामवतु रसेन वर्धयतु । गायत्री छन्दसामाद्या छन्दोभरुष्णिगादिभिः सह त्वामवतु रक्षतु । त्रिवृत्स्तोमानां प्रथमः त्वां स्तोमैः पञ्चदशादिभिः सह अवतु । अवन्तीस्स्थेति । पङ्क्तिप्रकारश्चतुष्पदः एकादशाक्षरः प्रथमः द्वितीयतृतीयौ षडक्षरौ षोडशाक्षरश्चतुर्थः । अवन्तीः अवन्त्यः । &lsquo;वा छन्दसि&rsquo; इति पूर्वसवर्णदीर्घत्वम् । या अन्या अपि प्रजा उवन्त्यो भवन्ति आप ओषधयो वा । यद्वा - पूर्वोक्तानां मेषादीना अवतां सम्बन्धिन्यो याः पत्न्या भवन्ति ताः सर्वाः त्वमेवासि । सर्वथा पुरुषव्यत्ययात् वचनव्यत्ययाद्वा न मुच्यामहे । ता अवन्त्यः त्वामवन्तु । तं त्वा प्रियाणां प्रियं आप्यानां वृद्धानामपि वर्षिष्ठं वृद्धतमम् । पूर्ववद्वर्षादेशः । आङ्पूर्वाद्व्यायतेः छान्दसो ङः, अप्छब्दाद्वा ण्यः&rsquo; । वृषादिर्द्रष्टव्यः । अनवधारणादनवग्रहः । निधीनामपि निधिपतिं महानिधिं महान्तं निधिम् । यद्वा - सर्वेषां निधीनां संबन्धिनं निधिपतिं स्वामिनम् । अथवा - निधयो निधातारस्तेषामपि निधिपतिं अतिशयेन निधातारम् । सर्वथा &lsquo;परादिश्छन्दसि&rsquo; इत्युत्तरपदाद्युदात्तत्वम् । ईदृशं त्वां हवामहे जुहुमः । व्यत्ययेन शप् आत्मनेपदं च । यद्वा - होतुमाह्वयामः । &lsquo;बहुलं छन्दसि&rsquo; इति संप्रसारणम् । हे वसो धनस्थानीय मम । यद्वा - मम वासयितः पुण्येषु लोकेषु । &lsquo;परमपि छन्दसि&rsquo; इति परस्य षष्ठ्यन्तस्य पूर्वामन्त्रितानुप्रवेशात् षष्ठ्यन्तामन्त्रितसमुदायो निहन्यते ॥</p>
<p>इति सप्तमे चतुर्थे द्वादशोनुवाकः ॥</p>
<h2 id="अनवक-१३">अनुवाकः १३</h2>
<h3 id="मनतर-93">मन्त्रः</h3>
<p>कूप्या᳚भ्य॒स्स्वाहा॒ कूल्या᳚भ्य॒स्स्वाहा॑ विक॒र्या᳚भ्य॒स्स्वाहा॑ऽव॒ट्या᳚भ्य॒स्स्वाहा॒ खन्या᳚भ्य॒स्स्वाहा॒ ह्रद्या᳚भ्य॒स्स्वाहा॒ सूद्या᳚भ्य॒स्स्वाहा॑ सर॒स्या᳚भ्य॒स्स्वाहा॑ वैश॒न्तीभ्य॒स्स्वाहा॑ पल्व॒ल्या᳚भ्य॒स्स्वाहा॒ वर्ष्या᳚भ्य॒स्स्वाहा॑ऽव॒र्ष्याभ्य॒स्स्वाहा᳚ ह्रा॒दुनी᳚भ्य॒स्स्वाहा॒ पृष्वा᳚भ्य॒स्स्वाहा॒ स्यन्द॑मानाभ्य॒स्स्वाहा᳚ स्थाव॒राभ्य॒स्स्वाहा॑ नादे॒यीभ्य॒स्स्वाहा॑ सैन्ध॒वीभ्य॒स्स्वाहा॑ समु॒द्रिया᳚भ्य॒स्स्वाहा॒ सर्वा᳚भ्य॒स्स्वाहा᳚ ॥ [39]</p>
<h3 id="मनतर-94">मन्त्रः</h3>
<p>कूप्या᳚भ्य॒स् स्वाहा᳚ । कूल्या᳚भ्य॒स् स्वाहा᳚ । वि॒क॒र्या᳚भ्य॒स् स्वाहा᳚ । अ॒व॒ट्या᳚भ्य॒स् स्वाहा᳚ ।<br>
खन्या᳚भ्य॒स् स्वाहा᳚ । हृद्या᳚भ्य॒स् स्वाहा᳚ । सूद्या᳚भ्य॒स् स्वाहा᳚ । स॒र॒स्या᳚भ्य॒स् स्वाहा᳚ ।<br>
वै॒श॒न्तीभ्य॒स्स्वाहा᳚ । प॒ल्व॒ल्या᳚भ्य॒स् स्वाहा᳚ । वर्‌ष्या᳚भ्य॒स् स्वाहा᳚ । अ॒व॒र्‌ष्याभ्य॒स् स्वाहा᳚ ।<br>
ह्रा॒दुनी᳚भ्य॒स् स्वाहा᳚ ।  पृष्वा᳚भ्य॒स् स्वाहा᳚ । स्यन्द॑मानाभ्य॒स् स्वाहा᳚ । स्था॒व॒राभ्य॒स् स्वाहा᳚ ।<br>
ना॒दे॒यीभ्य॒स् स्वाहा᳚ । सै॒न्ध॒वीभ्य॒स् स्वाहा᳚ । स॒मु॒द्रिया᳚भ्य॒स् स्वाहा᳚ । सर्वा᳚भ्य॒स् स्वाहा᳚ ॥ [39]</p>
<h4 id="टक-93">टीका</h4>
<p>1पुनरपि तत्रैव रात्रिहोमेष्वपां होमाः - कूप्याभ्य इत्यादि ॥ कूपाः प्रसिद्धाः । सर्वत्र &lsquo;भवे छन्दसि&rsquo; इति यत् । द्व्यचां &lsquo;यतोऽनावः&rsquo; इत्याद्युदात्तत्वम् । अन्यत्र &lsquo;तित्स्वरितम्&rsquo; इति स्वरितत्वम् । कुल्यासु भवाः कूल्याः छान्दसं दीर्घत्वम् । यद्वा - कूलसमीपभवाः क्षुद्रकूपाः कृऽल्याः । विकर्या भूविवराः । किरतेः ऋदोरप् । विकृतावादेशः करोतेः छान्दसो दीर्घः । अवटा गर्ताः । खन्याः खननेन निर्वृताः तटाकादयः । ह्रदाः अगाधा जलाशयाः । सूदाः कदाचिदप्यशोषितपङ्काः । सुष्ठून्नयनीयाः सूद्या इति केचित् काष्ठादियन्त्रप्रभवा उच्यन्ते । सरांसि स्वयमुत्पन्ना जलाशयाः । आर्तास्वार्तासु स्फुटं पुनःपुनर्विशन्ति उत्पद्यन्ते एष्वाप इति वेशन्ताः । विशतेरौणादिकोऽतच् । वेशन्तहिमवद्भ्यामणि आदत्तभाव [अन्तोदात्तभाव] इति केचित् । पल्वलानि । वन्या जलाशयाः । वर्ष्याः वर्षे भवाः । वर्षे न भवन्तीत्यवर्ष्याः पीडनप्रभवाः । &lsquo;ययतोश्चातदर्थे&rsquo; इत्युत्तरपदान्तोदात्तत्वम् । ह्रादुन्यः ह्रादुशब्दवत्यः । ह्रादेरौणादिको निप्रत्ययः, छान्दसं दीर्घत्वम् । पृष्वाः अवश्यायजलानि संचितानीत्यन्ये । स्यन्दमानाः वहन्त्यो यत्र क्वापि । स्थावराभ्यः तिष्ठन्तीभ्यः यत्र क्वापि । &lsquo;स्थेशभास&rsquo; इति वरच् । नादेय्यः नद्यां भवाः । &lsquo;नद्यादिभ्यो ढक्&rsquo; सैन्धव्यः महानदीप्रभवाः पुन्नदास्सिन्धव इति केचिन् । औत्सर्गिकेण उदात्तनिवृत्तिस्वरेण ङीष उदात्तत्वम् । समुद्रियाभ्यः । &lsquo;समुद्राभ्राद्धः&rsquo; सर्वाभ्य इत्यनुक्तपरिग्रहार्यम् ॥</p>
<p>इति सप्तमे चतुर्थे त्रयोदशोनुवाकः ॥</p>
<h2 id="अनवक-१४">अनुवाकः १४</h2>
<h3 id="सयकतमनतर-67">संयुक्तमन्त्रः</h3>
<p>अ॒द्भ्यस्स्वाहा॒ वह॑न्तीभ्य॒स्स्वाहा॑ परि॒वह॑न्तीभ्य॒स्स्वाहा॑ सम॒न्तँव्वह॑न्तीभ्य॒स्स्वाहा॒ शीघ्रँ॒व्वह॑न्तीभ्य॒स्स्वाहा॒ शीभँ॒व्वह॑न्तीभ्य॒स्स्वाहो॒ग्रँव्वह॑न्तीभ्य॒स्स्वाहा॑ भी॒मँव्वह॑न्तीभ्य॒स्स्वाहाऽम्भो᳚भ्य॒स्स्वाहा॒ नभो᳚भ्य॒स्स्वाहा॒ महो᳚भ्य॒स्स्वाहा॒ सर्व॑स्मै॒ स्वाहा᳚ ॥ [40]</p>
<h3 id="मनतर-95">मन्त्रः</h3>
<p>अ॒द्भ्यस् स्वाहा᳚ । वह॑न्तीभ्य॒स् स्वाहा᳚ ।
प॒रि॒ वह॑न्तीभ्य॒स् स्वाहा᳚ ।<br>
स॒म॒न्तँव् वह॑न्तीभ्य॒स् स्वाहा᳚ । शीघ्रँ॒व् वह॑न्तीभ्य॒स्स्वाहा᳚ ।<br>
शीभँ॒व् वह॑न्तीभ्य॒स् स्वाहा᳚ । उ॒ग्रँव् वह॑न्तीभ्य॒स् स्वाहा᳚ ।<br>
भी॒मँव् वह॑न्तीभ्य॒स् स्वाहा᳚ ।<br>
अम्भो᳚भ्य॒स् स्वाहा᳚ । नभो᳚भ्य॒स् स्वाहा᳚ ।<br>
महो᳚भ्य॒स् स्वाहा᳚ । सर्व॑स्मै॒ स्वाहा᳚ ॥ [40]</p>
<h4 id="टक-94">टीका</h4>
<p>1पुनरपि तत्रैवापां हौमाः - अद्भ्यस्स्वाहेत्यादि ॥ अद्भ्यः सामान्याभिधानं विशेषान्वक्ष्यामीति । &lsquo;ऊडिदम्&rsquo; इति विभक्तेरुदात्तत्वम् । वहन्त्यः । परिवहन्त्यः मण्डलं भ्रमयन्त्यः । कूलं भित्वाऽतिनिष्पतन्त्य इत्यन्ये । समन्तं वहन्त्यः कूले अतिलङ्घ्य पर्वतो गच्छन्त्यः । शीघ्रं द्रुतं यथा कूले निपतिते भवतः तथा । शीभं शोभनं कूलाबाधेन । उग्रं उद्गूर्णं मेघपटलसंछन्नम् । भीमं भीतिहेतुजननं कृष्यमाणकूलपादपं महासत्त्वम् । अम्भांसि अस्मिन् लोके भवाः आपः &lsquo;अयं वै लोकोम्भांसि&rsquo; इति ब्राह्मणम् । नभांसि आन्तरिक्ष्याः । महांसि अमुष्मिन्लोके भवाः । सर्वस्मै जलमात्राय ॥</p>
<p>इति सप्तमे चतुर्थे चतुर्दशोनुवाकः</p>
<h2 id="अनवक-१५">अनुवाकः १५</h2>
<h3 id="सयकतमनतर-68">संयुक्तमन्त्रः</h3>
<p>यो अर्व॑न्त॒ञ्जिघाꣳ॑सति॒ तम॒भ्य॑मीति॒ वरु॑णः ।</p>
<h3 id="मनतर-96">मन्त्रः</h3>
<p>यो अर्व॑न्त॒ञ् जिघाꣳ॑सति॒ तम॒भ्य॑मीति॒ वरु॑णः ।</p>
<h4 id="टक-95">टीका</h4>
<p>1श्वानं हन्यमानमनुमन्त्रयते - यो अर्वन्तमिति द्विपदया गायत्र्या ॥ यः श्वा अर्वन्तमश्वं जिघांसति हन्तुमिच्छति तं वरुणः अभ्यमीति आभिमूख्येन नाशयतु । अमतेर्लेटि शपो लुकि &lsquo;तुरुस्तु शम्यमः&rsquo; इतीडागमः ॥</p>
<h2 id="अनवक-१६">अनुवाकः १६</h2>
<h3 id="सयकतमनतर-69">संयुक्तमन्त्रः</h3>
<p>प॒रो मर्त॑ᳶ प॒रश्श्वा ।</p>
<h3 id="मनतर-97">मन्त्रः</h3>
<p>प॒रो मर्त॑ᳶ प॒रश् श्वा ।</p>
<h4 id="टक-96">टीका</h4>
<p>2तं हतं अश्वस्याधस्पदमुपास्यति - पर इत्येकपदया गायत्र्या ॥ योऽश्वस्य हन्ता मर्तः मर्त्यः स परोस्तु परस्तादस्तु श्वा च परस्तादस्तु इतोन्यं हिनस्तु । परशब्दात्परस्यास्तातेश्छान्दसोसिप्रत्ययः । तेनान्तोदात्तत्वम् ॥</p>
<h3 id="सयकतमनतर-70">संयुक्तमन्त्रः</h3>
<p>अ॒हञ्च॒ त्वञ्च॑ वृत्रह॒न्थ्सम्ब॑भूव स॒निभ्य॒ आ । अ॒रा॒ती॒वा चि॑दद्रि॒वोऽनु॑ नौ शूर मꣳसतै भ॒द्रा इन्द्र॑स्य रा॒तयः॑ ।</p>
<h3 id="मनतर-98">मन्त्रः</h3>
<p>अ॒हञ् च॒ त्वञ् च॑ वृत्रह॒न्थ् सम्ब॑भूव , स॒निभ्य॒ आ ।</p>
<h4 id="टक-97">टीका</h4>
<p>3ब्रह्मा यजमानस्य हस्तं गृह्णाति - अहं चेति पञ्चपदया पङ्क्त्या ॥ हे वृत्रहन्! पाप्मनां हन्तः यजमानः अहं च त्वं च संबभूव, वचनव्यत्ययः संबभूविव । छान्दसो लिट् । सम्भभूव वा सर्वार्थेषु संसृज्य वर्तावहै सनिभ्यः सन्यर्थं सर्वे लाभाः संपद्यन्तामिति । आकारो मर्यादायाम् ।</p>
<h3 id="मनतर-99">मन्त्रः</h3>
<p>अ॒रा॒ती॒वा चि॑दद्रि॒वोऽनु॑ नौ शूर मꣳसतै भ॒द्रा इन्द्र॑स्य रा॒तयः॑ ।</p>
<h4 id="टक-98">टीका</h4>
<p>हे अद्रिवः! अद्रिमान् वज्रवानिन्द्रो हे तदात्मन्! । &lsquo;छन्दसीरः&rsquo; इति मतुपो वत्वं &lsquo;मतुवसोः&rsquo; इति रुत्वम् । । हे शूर! नौ त्वां च मां च अरातीवा चित् अदानवन्तावपि । अरातिरदानम् । ततः &lsquo;छन्दसीवनिपौ&rsquo; इति मत्वर्थीयो वनिप्, &lsquo;अन्येषामपि दृश्यते&rsquo; इति दीर्घत्वं, ततः परस्य द्विवचनस्य डाजादेशः । ईदृशावप्यावां इन्द्रस्य भद्रा गम्भीरा रातयः दानानि अनुमंसतै अनुमन्यतां अस्मद्विषये । यद्यप्यावां अल्पहविर्मात्रप्रदानेन उपक्षीणौ तथाऽप्यावाभ्यां प्रभूतानि धनानि इन्द्रो ददात्विति भावः ॥</p>
<h3 id="सयकतमनतर-71">संयुक्तमन्त्रः</h3>
<p>अ॒भि क्रत्वे᳚न्द्र भू॒रध॒ ज्मन्न ते॑ विव्यङ्महि॒मान॒ꣳ॒ रजाꣳ॑सि । स्वेना॒ हि वृ॒त्रꣳ शव॑सा ज॒घन्थ॒ न शत्रु॒रन्तँ॑व्विविदद्यु॒धा ते᳚ ॥ [41]</p>
<h3 id="मनतर-100">मन्त्रः</h3>
<p>अ॒भि क्रत्वे᳚न्द्र भू॒रध॒ ज्मन्न ते॑ विव्यङ्महि॒मान॒ꣳ॒ रजाꣳ॑सि ।<br>
स्वेना॒ हि वृ॒त्रꣳ शव॑सा ज॒घन्थ॒ न शत्रु॒रन्तँ॑व् विविदद् यु॒धा ते᳚ ॥ [41]</p>
<h4 id="टक-99">टीका</h4>
<p>4अभि क्रत्वेत्यादि ॥ स्वेना हीति । सांहितिकं दीर्घत्वं छान्दसम् । शत्रुः ते तव अन्तं विनाशं युधा युद्धेनापि न विविदत् न वेत्तु न लभतां वा । वेत्तेर्विन्दतेर्वा लेटि शपः &lsquo;लेटोडाटौ&rsquo; इत्यडागमः &lsquo;नाभ्यस्तस्याचि&rsquo; इति गुणाभावः ॥</p>
<p>इति सप्तमे चतुर्थे पञ्चदशोनुवाकः ॥</p>
<h2 id="अनवक-१६-1">अनुवाकः १६</h2>
<h3 id="सयकतमनतर-72">संयुक्तमन्त्रः</h3>
<p>नमो॒ राज्ञे॒ नमो॒ वरु॑णाय॒ नमोऽश्वा॑य॒ नम॑ᳶ प्र॒जाप॑तये॒ नमोऽधि॑पत॒येऽधि॑पतिर॒स्यधि॑पतिम्मा कु॒र्वधि॑पतिर॒हम्प्र॒जाना᳚म्भूयास॒म्मान्धे॑हि॒ मयि॑ धेह्य्</p>
<h3 id="मनतर-101">मन्त्रः</h3>
<p>नमो॒ राज्ञे᳚ ।  नमो॒ वरु॑णाय ।<br>
नमोऽश्वा॑य । नम॑ᳶ प्र॒जाप॑तये ।<br>
नमोऽधि॑पतये ।<br>
अधि॑पतिर॒स्य् अधि॑पतिम् मा कु॒र्व् अधि॑पतिर् अ॒हम् प्र॒जाना᳚म् भूयास॒म् ।<br>
मान् धे॑हि । मयि॑ धेहि ।</p>
<h4 id="टक-100">टीका</h4>
<p>1रात्रिहोमेषु यव्यानि जुहोति - नमो राज्ञ इत्यादि ॥ सर्वं निगदसिद्धम् । राजा सोमः । मां धेहि धारय । यत्रावस्थापितेन मया भूयोपि किंचित्कर्तव्यमस्ति तत्र मां स्थापय यद्दातव्यम् ॥</p>
<h3 id="सयकतमनतर-73">संयुक्तमन्त्रः</h3>
<p>उ॒पाकृ॑ताय॒ स्वाहाऽऽल॑ब्धाय॒ स्वाहा॑ हु॒ताय॒ स्वाहा᳚ ॥ [42]</p>
<h3 id="मनतर-102">मन्त्रः</h3>
<p>उ॒पाकृ॑ताय॒ स्वाहा᳚ । आल॑ब्धाय॒ स्वाहा᳚ ।
हु॒ताय॒ स्वाहा᳚ ॥ [42]</p>
<h4 id="टक-101">टीका</h4>
<p>2उपाकृताय इत्यादौ लिङ्गादेव सिद्धो विनियोगः । आद्ययोः &lsquo;गतिरनन्तरः&rsquo; इति प्रकृतिस्वरत्वम् ॥</p>
<p>इति सप्तमे चतुर्थे षोडशोनुवाकः ॥</p>
<h2 id="अनवक-१७">अनुवाकः १७</h2>
<h3 id="सयकतमनतर-74">संयुक्तमन्त्रः</h3>
<p>म॒यो॒भूर्वातो॑ अ॒भि वा॑तू॒स्रा ऊर्ज॑स्वती॒रोष॑धी॒रा रि॑शन्ताम् । पीव॑स्वतीर्जी॒वध॑न्याᳶ पिबन्त्वव॒साय॑ प॒द्वते॑ रुद्र मृड ।</p>
<h3 id="मनतर-103">मन्त्रः</h3>
<p>म॒यो॒भूर्वातो॑ अ॒भि वा॑तु + उ॒स्रा ।
ऊर्ज॑स्वती॒र् ओष॑धी॒र् आरि॑शन्ताम् ।<br>
पीव॑स्वतीर् जी॒वध॑न्याᳶ पिबन्त्व् अव॒साय॑ प॒द्वते॑ रुद्र मृड ।</p>
<h4 id="टक-102">टीका</h4>
<p>1तत्रैव दश गव्यानि जुहोति - मयोभूरित्यादिना ॥ त्रैष्टुभः सर्वोनुवाकः । इह धृतिरित्यादि यजुः । &lsquo;महीमूषु&rsquo; &lsquo;सुत्रामाणं'31 इति द्वयोस्त्रिष्टुभोः प्रतीकग्रहणम् । तत्र प्रथमं - मयोभूरित्यादि । हे रुद्र त्वत्प्रसादान्मयोभूः सुखस्य भावयिता । &lsquo;बडुलमन्यत्रापिं&rsquo; इति णिलुक् । ईदृशो वातः उस्राः गाः अभिवातु आभिमुख्येन सेवताम् । ऊर्जस्वतीः रसवतीः ओषधीस्तृणादीनि आरिशन्तां आस्वादयन्तु । रिशतिरभ्यवहारे । किं च - पीवस्वतीः पीवस्वत्यः स्थौल्यवत्यः अकृशाः । पीव स्थौल्ये, असुनि &lsquo;वा छन्दसि&rsquo; इति पूर्वसवर्णदीर्घत्वम् । जीवधन्याः जीववत्साः क्षीरादिधनमर्हन्तीति धन्या वत्साः ईदृश्यस्सत्यः पिबन्तु । किं स्वादूदकमिति सामर्थ्याद्गम्यते । यद्वा - याभिः जीवधन्या भवन्ति ता अपः पिबन्तु । किञ्च - अवसाय अवितव्याय । अवतेरौणादिकोऽसच्प्रत्ययः । पद्वते पादवते सञ्जातगमनसामर्थ्याय अभीताय मृड सुखय । जातावेकवचनम्, &lsquo;क्रियाग्रहणं कर्तव्यम्&rsquo; इति संप्रदानत्वम् । देवस्य पशूनां पतित्वात् तमेवासां रक्षणं प्रार्थयते ॥</p>
<h3 id="सयकतमनतर-75">संयुक्तमन्त्रः</h3>
<p>यास्सरू॑पा॒ विरू॑पा॒ एक॑रूपा॒ यासा॑म॒ग्निरिष्ट्या॒ नामा॑नि॒ वेद॑ । या अङ्गि॑रस॒स्तप॑से॒ह च॒क्रुस्ताभ्य॑ᳶ पर्जन्य॒ महि॒ शर्म॑ यच्छ ।</p>
<h3 id="मनतर-104">मन्त्रः</h3>
<p>यास् सरू॑पा॒ विरू॑पा॒ एक॑रूपा॒ ,
यासा॑म् अ॒ग्निरिष्ट्या॒ नामा॑नि॒ वेद॑ ।<br>
या अङ्गि॑रस॒स् तप॑से॒ह च॒क्रुस् ,
ताभ्य॑ᳶ पर्जन्य॒ महि॒ शर्म॑ यच्छ ।</p>
<h4 id="टक-103">टीका</h4>
<p>2अथ द्वितीया - यास्सरूपा इति ॥ सरूपाः समानसंस्थानाः विरूपाः विविधशुक्लादिवर्णाः एकरूपाः एकजात्यवच्छिन्ना यासां नामानि नमनप्रकारान् यागं प्रति साधनभावात् आज्यपयोदधिलक्षणान् अग्निरिष्ट्या यागेन वेद जानाति यद्यस्याः विहितं तत्तदेवान्या देवता जानाति अग्निस्तु सर्वाणीति । यां च अङ्गिरसः तपसा इत्थंभूताः तपस्विनश्चक्रुः (कतरव्यत्ययः) । यद्वा - तपसा चक्रुः तपसा शोधितवत्यः । इह ताभ्यः गोभ्यः हे पर्जन्य महि महत् शर्म सुखं यच्छ देहि ॥</p>
<h3 id="सयकतमनतर-76">संयुक्तमन्त्रः</h3>
<p>या दे॒वेषु॑ त॒नुव॒मैर॑यन्त॒ यासा॒ꣳ॒ सोमो॒ विश्वा॑ रू॒पाणि॒ वेद॑ । ता अ॒स्मभ्य॒म्पय॑सा॒ पिन्व॑मानाᳶ प्र॒जाव॑तीरिन्द्र [43]<br>
गो॒ष्ठे रि॑रीहि ।</p>
<h3 id="मनतर-105">मन्त्रः</h3>
<p>या दे॒वेषु॑ त॒नुव॒म् ऐर॑यन्त॒ , यासा॒ꣳ॒ सोमो॒ विश्वा॑ रू॒पाणि॒ वेद॑ ।<br>
ता अ॒स्मभ्य॒म् पय॑सा॒ पिन्व॑मानाᳶ प्र॒जाव॑तीरिन्द्र
गो॒ष्ठे रि॑रीहि ।[43]</p>
<h4 id="टक-104">टीका</h4>
<p>3अथ तृतीया - या देवेष्विति ॥ या देवेषु देवनिमित्तम् । निमित्तात्सप्तमी । तनुवं आत्मशरीरं ऐरयन्त गमितवत्यः देवयागार्थमेव दत्तवत्यः । यासां रूपाणि दध्यादिलक्षणानि विश्वान्यपि सोमो वेद जानाति ताः पयसा सर्वाः प्रजाः पिन्वमानाः तर्पयन्ति । पिवि प्रीणने । प्रजावतीः शोभनपुत्रपौत्रादिमतीः हे इन्द्र गोष्ठे व्रजे अस्मभ्यं अस्मदर्थं रिरीहि समागमय । रि गतौ । व्यत्ययेन परस्मैपदम्, शपश्श्लुः ॥</p>
<h3 id="सयकतमनतर-77">संयुक्तमन्त्रः</h3>
<p>प्र॒जाप॑ति॒र्मह्य॑मे॒ता ररा॑णो॒ विश्वै᳚र्दे॒वैᳶ पि॒तृभि॑स्सँव्विदा॒नः । शि॒वास्स॒तीरुप॑ नो गो॒ष्ठमाक॒स्तासाँ᳚व्व॒यम्प्र॒जया॒ सꣳ स॑देम ।</p>
<h3 id="मनतर-106">मन्त्रः</h3>
<p>प्र॒जाप॑ति॒र् मह्य॑मे॒ता ररा॑णो॒ , विश्वै᳚र् दे॒वैᳶ पि॒तृभि॑स् सँव्विदा॒नः ।<br>
शि॒वास् स॒तीर् उप॑ नो गो॒ष्ठम् आक॒स् तासाँ᳚व् व॒यम् प्र॒जया॒ सꣳ स॑देम ।</p>
<h4 id="टक-105">टीका</h4>
<p>4चतुर्थी - प्रजापतिरिति ॥ मह्यं मदर्थं प्रजापतिरेता गाः रराणः ददत् उत्पादयन् मह्यं च ददत् । रातेर्व्यत्यएनात्मनेपदम्, शपश्श्लुः, &lsquo;अभ्यस्तानामादिः&rsquo; इत्याद्युदात्तत्वम् । विश्वैः दैवैः पितृभिश्च संविदानः ऐकमत्यं गतः । &lsquo;समोगमृच्छि&rsquo; इत्यात्मनेपदम् । शिवाः कल्याणस्वभावाः सतीः सततं भवतीः नः अस्माकं सम्बन्धिनं गोष्ठं गवां स्थानं उपाकः उपाकरोतु उपागमयतु । करोतु वा । करोतेः छान्दसो लुङ्, &lsquo;मन्त्रे घस&rsquo; इति च्लेर्लुक् । लिङि वा शपो लुक् । वयं च तासां गवां प्रजया पुत्रर्पोत्रादिकया संसदेम सङ्गसीमहि । सीदतेराशिषि लिङि &lsquo;लिङ्याशिष्यङ्&rsquo; इत्यङ्, &lsquo;छन्दस्युभयथा&rsquo; इति सार्वधातुकत्वात् सलोपः ॥</p>
<h3 id="सयकतमनतर-78">संयुक्तमन्त्रः</h3>
<p>इ॒ह धृति॒स्स्वाहे॒ह विधृ॑ति॒स्स्वाहे॒ह रन्ति॒स्स्वाहे॒ह रम॑ति॒स्स्वाहा॑</p>
<h3 id="मनतर-107">मन्त्रः</h3>
<p>इ॒ह धृति॒स् स्वाहा᳚ । इ॒ह विधृ॑ति॒स् स्वाहा᳚ ।<br>
इ॒ह रन्ति॒स् स्वाहा᳚ । इ॒ह रम॑ति॒स् स्वाहा᳚ ।</p>
<h4 id="टक-106">टीका</h4>
<p>5इह धृतिस्स्वाहेत्यादयो धृतयो &lsquo;विभूर्मात्रा&rsquo; इत्यत्र व्याख्याताः ॥</p>
<h3 id="सयकतमनतर-79">संयुक्तमन्त्रः</h3>
<p>म॒हीमू॒ षु</p>
<h3 id="मनतर-108">मन्त्रः</h3>
<p>म॒हीम्  ऊ॒ षु ।</p>
<p>[ म॒हीम् ऊ॒ षु मा॒तरꣳ॑ सुव्र॒ताना॑म्<br>
ऋ॒तस्य॒ पत्नी॒म् अव॑से हुवेम ।<br>
तु॒वि॒ख्ष॒त्त्राम् अ॒जर॑न्तीम् उरू॒चीꣳ<br>
सु॒शर्मा॑ण॒म् अदि॑तिꣳ सु॒प्रणी॑तिम् ॥ ]</p>
<h4 id="टक-107">टीका</h4>
<p>6&rsquo;महीमूषु मातरं&rsquo; &lsquo;सुत्रामाणं पृथिवीम्&rsquo; इति च &lsquo;वेश्वानरो नः&rsquo; इत्यत्र व्याख्याते । महीमेव सुव्रतानां मातृस्थानीयां ऋतस्य यज्ञस्य सत्रस्य वा पालयित्रीः रक्षाणार्थमाह्वयामः प्रवृद्धबलामजरन्तीं उरुगमनां शोभनां सुखहेतुं अखण्डितां शोभनप्रणयामिति प्रथमा ॥</p>
<h3 id="सयकतमनतर-80">संयुक्तमन्त्रः</h3>
<p>सु॒त्रामा॑णम् ॥ [44]</p>
<h3 id="मनतर-109">मन्त्रः</h3>
<p>सु॒त्रामा॑णम् ॥ [44]
[ सु॒त्रामा॑णम् पृथि॒वीन् द्याम् अ॑ने॒हसꣳ॑<br>
सु॒शर्मा॑ण॒म् अदि॑तिꣳ सु॒प्रणी॑तिम् ।<br>
दैवी॒न्नावꣵ॑ स्वरि॒त्राम् अना॑गस॒म्<br>
अस्र॑वन्ती॒म् आ रु॑हेमा स्व॒स्तये᳚ ॥ ]</p>
<h3 id="टक-108">टीका</h3>
<p>7सुत्रामणं पृथिवीं विस्तीर्णां द्यामपापां सुशर्माणमदितिं दैवीं नावं नौस्थानीयां शोभनतरणामनेहसमनवद्यां &lsquo;अच्छिद्रां अविनाशार्थं आरूढा भूयास्मेति द्वितीया ॥</p>
<p>इति सप्तमे चतुर्थे सप्तदशोनुवाकः ॥</p>
<h2 id="अनवक-१८">अनुवाकः १८</h2>
<h3 id="सयकतमनतर-81">संयुक्तमन्त्रः</h3>
<p>किꣵ स्वि॑दासीत्पू॒र्वचि॑त्ति॒ᳵ किꣵ स्वि॑दासीद्बृ॒हद्वयः॑ । किꣵ स्वि॑दासीत्पिशङ्गि॒ला किꣵ स्वि॑दासीत्पिलिप्पि॒ला ।</p>
<h3 id="मनतर-110">मन्त्रः</h3>
<p>किꣵ स्वि॑दासीत् पू॒र्वचि॑त्ति॒ᳶ, किꣵ स्वि॑दासीद् बृ॒हद् वयः॑ ।</p>
<h4 id="टक-109">टीका</h4>
<p>1अथ होतुः प्रश्नाः ब्रह्मणः प्रतिवचानानि - किं स्विदासीदित्यादीनि आनुष्टुभस्सर्वोनुवाकः । पृच्छामीति द्वे त्रिष्टुभौ । तत्र प्रथमा &lsquo;किं स्वित्&rsquo; इति प्रश्नः । किमिति सामान्यविवक्षया नपुंसकत्वम् । स्विदिति वितर्के । किन्नु पूर्वचित्तिरासीत् पूर्वा प्रथमा चित्तिः ज्ञानमस्याः किन्नु इदमेव श्रेष्ठमिति प्रथमं चिन्त्यत इत्यर्थः । उत्तरापेक्षया स्त्रीलिङ्गता । यद्वा - पूर्वे देवाः त एव चित्तयश्चेतयितारो यस्याः । कर्मणि क्तिन्, कर्तरि बहुव्रीहौ पूर्वपदप्रकृतिस्वरत्वम् । तत्रा न्तोदात्तत्वं छान्दसम् । किन्नु खलु बृहत् महत् वयः अन्नमयमासीत् । यदन्नं लब्ध्वा पुनरन्यदन्नं न मृग्यं भवति तन्महत् ।</p>
<h3 id="मनतर-111">मन्त्रः</h3>
<p>किꣵ स्वि॑दासीत् पिशङ्गि॒ला , किꣵ स्वि॑दासीत् पिलिप्पि॒ला ।</p>
<h4 id="टक-110">टीका</h4>
<p>किं वा नु खलु पिशङ्गिलाऽऽसीत् । पिश अवयवे रौधादिकः । इगुपधलक्षणः कः । पिशशव्देन रूपादीन्युच्यन्ते । तानि गिरति छादयतीति छान्दसः कः, करणं वा &lsquo;घञर्थे कविधानं&rsquo; इति कः । पचाद्यचि वा &lsquo;बहुलं छन्दसि&rsquo; इति कित्वम, &lsquo;अचि विभाषा&rsquo; इति लत्वं पर्वूपदस्याम्भावः । यद्वा - पिशङ्गो नानावर्णः तेन तद्वती पिशङ्गिला तुन्दादिलक्षणा इलच् । केन रूपादिकं छाद्यते केन वा प्रकाश्यते इत्यहोरात्राभिप्रायेण प्रश्नः । नानावर्णता चाहर्मिश्रत्वात् । किं वा स्वित् पिलिप्पिला आसीत् अत्यर्थं प्रीणयित्री पिलिप्पिला । पृ प्रीतौ, यङ्लुगन्तात्परिपर्तेः पचाद्यचि गुणे उपधाया इत्त्वं उभयत्र लत्वं पकारोपजनः, अभ्यासस्य चेत्वं छान्दसम् । पिलिप्पिलेति धात्वन्तरमौज्ज्वल्यवाचीति केचित् । ततः पचाद्यच् । का स्वित् उज्ज्वलयित्री प्रजानामिति ॥</p>
<h3 id="सयकतमनतर-82">संयुक्तमन्त्रः</h3>
<p>द्यौरा॑सीत्पू॒र्वचि॑त्ति॒रश्व॑ आसीद्बृ॒हद्वयः॑ । रात्रि॑रासीत्पिशङ्गि॒लावि॑रासीत्पिलिप्पि॒ला ।</p>
<h3 id="मनतर-112">मन्त्रः</h3>
<p>द्यौरा॑सीत् पू॒र्वचि॑त्ति॒र् , अश्व॑ आसीद् बृ॒हद् वयः॑ ।<br>
रात्रि॑रासीत् पिशङ्गि॒लाऽवि॑रासीत् पिलिप्पि॒ला ।</p>
<h4 id="टक-111">टीका</h4>
<p>2अथ उत्तराणि - द्यौरित्यादीनि ॥ द्यौः पूर्वचित्तिः चित्यानां मुख्यत्वात् देवैर्ज्ञातव्यत्वाच्च । तस्य च साधनं अश्वो बृहद्वयः । तेन हि सकृदिष्ट्वा वरामुच्छ्रितिं प्राप्य पुनरन्यत्स्थानं भोगार्थमिच्छतीति तस्य निमित्तकारणम् । रात्रिः पिशङ्गिला सा हि रूपाणां छादयित्री स्वयं च प्रकाशाप्रकाशव्यामिश्ररूपा, तारकाभिरन्धकारेण च समन्वितत्वात्, अहर्मिश्रत्वाद्वा । अथ तस्याप्यभिवृद्धिकारणं अविः पिलिप्पिला अवति विश्वमित्यविः वृष्टिः । आदित्यप्रभवा श्रीर्वा । सा हि जगत् भृशं प्रीणयति ज्वलयति च &lsquo;श्रीर्वै पिलिप्पिला&rsquo; इति च ब्राह्मणम् ॥</p>
<h3 id="सयकतमनतर-83">संयुक्तमन्त्रः</h3>
<p>कस्स्वि॑देका॒की च॑रति॒ क उ॑ स्विज्जायते॒ पुनः॑ । किꣵ स्वि॑द्धि॒मस्य॑ भेष॒जङ्किꣵ स्वि॑दा॒वप॑नम्म॒हत् ।</p>
<h3 id="मनतर-113">मन्त्रः</h3>
<p>कस्स्वि॑द् एका॒की च॑रति॒ , क उ॑ स्विज् जायते॒ पुनः॑ ।<br>
किꣵ स्वि॑द् हि॒मस्य॑ भेष॒जङ् , किꣵ स्वि॑द् आ॒वप॑नम् म॒हत् ।</p>
<h4 id="टक-112">टीका</h4>
<p>3&rsquo;किं स्विदासीत्&rsquo; इत्यादयः प्रश्नाः उक्तान्यादित्यव्यापारजानि प्रश्नप्रतिवचनानि । इदनीमादित्यमारभ्य प्रश्नाः क्रियन्ते - को नु खलु एकाकी असहायश्चरति; सामर्थ्यात् सर्वदेति गम्यते । सर्वो हि कदाचिदेकाकी चरति । प्रकृतत्वाच्च वृष्टेः प्रवर्तयिता एकाकी चरतीति । क एव खलु पुनर्जायते अत्रापि सामर्थ्यात् पुनःपुनरिति गम्यते । सर्वोपि हि मृत्वा पुनर्जायते । प्रकृतत्वाच्चादित्यवशात् पुनःपुनर्जायत इति । किं नु खलु हिमस्य शैत्यस्य भेषनं निवर्तकं प्रकृतत्वाच्च चन्द्रमसोत्पादितस्य । किन्नु खलु महदावपनं आवापस्थानं उप्यन्ते अस्मिन्नित्यावपनम्॥</p>
<h3 id="सयकतमनतर-84">संयुक्तमन्त्रः</h3>
<p>सूर्य॑ एका॒की च॑रति [45]<br>
च॒न्द्रमा॑ जायते॒ पुनः॑ । अ॒ग्निर्‌हि॒मस्य॑ भेष॒जम्भूमि॑रा॒वप॑नम्म॒हत् ।</p>
<h3 id="मनतर-114">मन्त्रः</h3>
<p>सूर्य॑ एका॒की च॑रति [45] ,
च॒न्द्रमा॑ जायते॒ पुनः॑ ।<br>
अ॒ग्निर् ‌हि॒मस्य॑ भेष॒जम् , भूमि॑र् आ॒वप॑नम् म॒हत् ।</p>
<h4 id="टक-113">टीका</h4>
<p>4अथोत्तराणि - सूर्य इत्यादीनि ॥ सूर्योऽसहायः सर्वदा दिवि चरति । सेनान्यादीनामनुपलम्भात् असहायत्वं मन्यन्ते । चन्द्रमाः पुनःपुनरादित्याज्जायते । तदुत्पादितस्य हिमस्याग्निर्भेषजम् । तत्सृष्टानामोषध्यादीनां भूमिरावपनमिति ॥</p>
<h3 id="सयकतमनतर-85">संयुक्तमन्त्रः</h3>
<p>पृ॒च्छामि॑ त्वा॒ पर॒मन्त॑म्पृथि॒व्याᳶ पृ॒च्छामि॑ त्वा॒ भुव॑नस्य॒ नाभि᳚म् । पृ॒च्छामि॑ त्वा॒ वृष्णो॒ अश्व॑स्य॒ रेत॑ᳶ पृ॒च्छामि॑ वा॒चᳶ प॑र॒मँव्व्यो॑म ।</p>
<h3 id="मनतर-115">मन्त्रः</h3>
<p>पृ॒च्छामि॑ त्वा॒ पर॒मन्त॑म् पृथि॒व्याᳶ , पृ॒च्छामि॑ त्वा॒ भुव॑नस्य॒ नाभि᳚म् ।<br>
पृ॒च्छामि॑ त्वा॒ वृष्णो॒ अश्व॑स्य॒ रेत॑ᳶ ,
पृ॒च्छामि॑ वा॒चᳶ प॑र॒मँव् व्यो॑म ।</p>
<h4 id="टक-114">टीका</h4>
<p>5एवं भूम्यन्तानि प्रश्नप्रतिवचनानि । अधुना भूमेरारभ्य प्रश्नाः क्रियन्ते - पृच्छामीत्याद्याः ॥ हे ब्रह्म त्वां पृच्छामि पृथिव्याः परमन्तं यत्र सर्वा पृथिवी समाप्ता । अथ तत्र प्रतिष्ठितां भुवनस्य नाभिं पृच्छामि यत्र प्रतिबद्धं सर्वं जीवति स नाभिः &lsquo;नहोभश्च&rsquo; इतीङ्प्रत्ययः । हेतुं च पृच्छामि तस्य वृष्णो वर्षितुरश्वस्य व्यापकस्य किं रेतः यतस्सर्वं जायते । अथ तच्च पृच्छामि वाचो वेदात्मिकायाः ऋगादेः तस्य रेतसो विधात्र्याः किं परमं व्योम प्रकृष्टं रक्षास्थानं सर्गप्रतिसर्गनिबन्धनं व्योमेति । विपूर्वादवतेः मन्प्रत्ययः, &lsquo;ज्वरत्वरस्रिव्यविमवाम्&rsquo; इत्यादिना ऊठि गुणः ॥</p>
<h3 id="सयकतमनतर-86">संयुक्तमन्त्रः</h3>
<p>वेदि॑माहु॒ᳶ पर॒मन्त॑म्पृथि॒व्या य॒ज्ञमा॑हु॒र्भुव॑नस्य॒ नाभि᳚म् । सोम॑माहु॒र्वृष्णो॒ अश्व॑स्य॒ रेतो॒ ब्रह्मै॒व वा॒चᳶ प॑र॒मँव्व्यो॑म ॥ [46]</p>
<h3 id="मनतर-116">मन्त्रः</h3>
<p>वेदि॑माहु॒ᳶ पर॒मन्त॑म् पृथि॒व्या ,
य॒ज्ञमा॑हु॒र् भुव॑नस्य॒ नाभि᳚म् ।<br>
सोम॑माहु॒र् वृष्णो॒ अश्व॑स्य॒ रेतो॒ ,
ब्रह्मै॒व वा॒चᳶ प॑र॒मँव् व्यो॑म ॥ [46]</p>
<h4 id="टक-115">टीका</h4>
<p>6अथोत्तराणि वेदिमित्यादीनि ॥ पृथिव्याः परमन्तं वेदिमाहुः ब्रह्मवादिनः &lsquo;सा वा इयं सर्वैव वेदिः&rsquo; इति च स्तूयते । तत्र निवर्त्यं यज्ञमाहुः भुवनस्य सर्वस्य भूतजातस्य नाभिः । तस्य वृष्णः अश्वस्य यज्ञस्य रेतः सोममाहुः सर्वस्य बीजं यागद्वारेण वृष्ट्याद्युत्पत्तिहेतुत्वात् । अश्वस्यैव वा वर्षितुः सोमो रेतः सर्वलोकजीवनोदकहेतुभूतसोमसाधनत्वात् । तत्फलं वाचः परमं व्योम ब्रह्मैव परमात्मैव प्राप्यत इति ॥</p>
<p>इति सप्तमे चतुर्थे अष्टादशोनुवाकः ॥</p>
<h2 id="अनवक-१९">अनुवाकः १९</h2>
<h3 id="सयकतमनतर-87">संयुक्तमन्त्रः</h3>
<p>अम्बे॒ अम्बा॒ल्यम्बि॑के॒ न मा॑ नयति॒ कश्च॒न । स॒सस्त्य॑श्व॒कः ।</p>
<h3 id="मनतर-117">मन्त्रः</h3>
<p>अम्बे॒ अम्बा॒ल्य् अम्बि॑के ।</p>
<h4 id="टक-116">टीका</h4>
<p>1महिषीं सर्वैरलङ्कारैरलङ्कृतां गर्हमाणां निह्नुवानां अध्वर्युरुदानयति - अम्ब इति गायत्र्या ॥ अध्वर्युणा महिष्यामन्त्रयते एतैस्त्रिभिरामन्त्रितैः पर्यायैः बहुभिरपि । हिंसादंचेदमध्येषणरूपं? । लोके हि प्रेमातिभरेण वक्तारो भवन्ति मातर्दारिके स्वामिनीति । एवमत्रापि वेदितव्यम् । भुङ्क्ष्वेति शेषः । &lsquo;छन्दसि वेति वक्तव्यम्&rsquo; इति प्रथमस्याम्बार्थलक्षणह्रस्वत्वाभावः । तृतीयस्य तु &lsquo;डलकवतीनां प्रतिषेधः&rsquo; इति प्रतिषेधः, &lsquo;आमन्त्रितं पूर्वमविद्यमानवत्&rsquo; इत्यविद्यमानत्वान्निघाताभावे षाष्ठिकमामन्त्रिताद्युदात्तत्वम् ।</p>
<h3 id="मनतर-118">मन्त्रः</h3>
<p>न मा॑ नयति॒ कश्च॒न ।
स॒सस्त्य् अ॑श्व॒कः ।</p>
<h4 id="टक-117">टीका</h4>
<p>अथ सा ब्रवीति - न मा नयति न मां यब्धुं क्षमो नयति कश्चन कश्चिदपि अयं चाश्वकः क्षमोपि ससस्ति स्वपिति । कुत्सायां प्रागिवीयः कः । मय्यशयानायामेव स्वयं तूष्णीं शेते इति रोषेण कुत्सा प्रयुक्ता । षस स्वप्ने, आदादिकः व्यत्ययेन शपश्श्लुः । केचिदेकवाक्यत्वेन व्याचक्षते - महिष्येव स्वात्मानमेव एतैरामन्त्रयते यब्धुरभावनिमित्तं विषादमिव दर्शयतीति ।
अन्ये पुनराहुः - अतिरभसप्रभवा यब्धुरेवामन्त्रितफणितय इति । एवं प्रयुञ्जानः को मामानीय भवेदिति ॥</p>
<h3 id="सयकतमनतर-88">संयुक्तमन्त्रः</h3>
<p>सुभ॑गे॒ काम्पी॑लवासिनि सुव॒र्गे लो॒के सम्प्रोर्ण्वा॑थाम् ।</p>
<h3 id="मनतर-119">मन्त्रः</h3>
<p>सुभ॑गे॒ काम्पी॑लवासिनि सुव॒र्गे लो॒के सम्प्रोर्ण्वा॑थाम् ।</p>
<h4 id="टक-118">टीका</h4>
<p>2अध्वर्युस्तार्प्येण वाससा महिषीमश्नं च संप्रोर्णोति - सुभग इति यजुषा ॥ हे सुभगे शोभनभगे काम्पीलवासिनि काम्पीलं नाम श्लाघ्यो वस्त्रविशेषः हे तद्वासिनि तदाच्छादिनि । यद्वा - काम्पीलो नाम देशविशेषः तत्र वसन्ती काम्पीलवासिनि । काम्पीले हि स्त्रियो दर्शनीया सुभगाश्च भवन्तीति प्रसिद्धिः । हे तथाभूते । उभयोरप्यामन्त्रिताद्युदात्तत्वम् । सा त्वमश्वश्च युवां सुवर्गे लोके स्वर्गलोकस्थानीये संज्ञपनस्थाने अस्मिन् संप्रोर्ण्वाथां संछन्नौ सहवसताम् । यद्वा - सुवर्गे लोके निमित्तसप्तम्यौ; स्वर्गस्थानीयं यद्भोगसुखं तन्निमित्तं संप्रोर्ण्वाथामिति । छान्दसो लिङ्गव्यत्ययः ॥</p>
<h3 id="सयकतमनतर-89">संयुक्तमन्त्रः</h3>
<p>आहम॑जानि गर्भ॒धमा त्वम॑जासि गर्भ॒धम् । तौ स॒ह च॒तुर॑ᳶ प॒दस्सम्प्र सा॑रयावहै ।</p>
<h3 id="मनतर-120">मन्त्रः</h3>
<p>आ ऽहम् अ॑जानि गर्भ॒धम् आत्वम् अ॑जासि गर्भ॒धम् ।<br>
तौ स॒ह च॒तुर॑ᳶ प॒दस् सम्प्र सा॑रयावहै ।</p>
<h4 id="टक-119">टीका</h4>
<p>3महिष्या उपस्थे शेफमाधत्ते - आऽहमजानीत्यनुष्टुभा ॥ आहमजानि त्वामाभिमुख्येन आगच्छामि । अज गतिक्षेपणयोः । गर्भधं गर्भधातारं त्वमपि मां आत्वमजासि आभिमुख्येनागच्छ । तस्मादेव धातोर्लोट्यडागमः । गर्भधं गर्भस्य धात्रीं धारयित्रीम् । छान्दसो लिङ्गव्यत्ययः । तावावां त्वं चाहं च सहशयानौ चतुरः पदः पादान् संप्रसारयावहै । अश्वास्याग्रिमौ हस्तावित्यभिप्रायः । स्त्रीपुंसयोर्मैथुनाय सहशयानयोश्चत्वारः पादाः संश्लिष्टाः प्रसारिताश्च भवन्ति । &lsquo;पादः पत्&rsquo; इति पद्भावः, &lsquo;ऊडिदम्&rsquo; इति विभक्तेरुदात्तत्वम्, &lsquo;त्यदादीनां यद्यत्परम्&rsquo; इति अस्मदश्शेषः ॥</p>
<h3 id="सयकतमनतर-90">संयुक्तमन्त्रः</h3>
<p>वृषा॑ वाꣳ रेतो॒धा रेतो॑ दधा॒तूथ्स॒क्थ्यो᳚र्गृ॒दन्धे᳚ह्य॒ञ्जिमुद॑ञ्जि॒मन्व॑ज । यस्स्त्री॒णाञ्जी॑व॒भोज॑नो॒ य आ॑साम् [47]<br>
बि॒ल॒धाव॑नः । प्रि॒यस्स्त्री॒णाम॑पी॒च्यः॑ । य आ॑साङ्कृ॒ष्णे लख्ष्म॑णि॒ सर्दि॑गृदिम्प॒राव॑धीत् ।</p>
<h3 id="मनतर-121">मन्त्रः</h3>
<p>वृषा॑ वाꣳ रेतो॒धा रेतो॑ दधा॒तु ।<br>
उथ्स॒क्थ्यो᳚र् गृ॒दन् धे᳚ह्य् अ॒ञ्जिम् उद॑ञ्जि॒म् अन्व॑ज ।</p>
<h4 id="टक-120">टीका</h4>
<p>4तावध्वर्युरभिमन्त्रयते - वृषा वामित्यत्यष्ट्या अष्टपदया ॥ दधात्विति प्रथमपादान्तः । वां युवयोर्दम्पत्योर्मध्ये वृषा सेक्ता सेचनसमर्थः रेतोधाः रेतसो धाता पतिः रेतो दधातु स्थापयतु । तदर्थमित्थं कर्तव्यमित्याह - वृषणमूले सक्स्थ्योः तयोर्मध्ये गृदं गुदस्योर्ध्वप्रदेशं धेहि ऊर्ध्वं स्थापय यत् प्रजननं ब्राह्मणमाहुः । &lsquo;ई च द्विवचने&rsquo; इति सक्थिशब्दस्य ईकारः । उदात्त इति तत्रानुवर्तते । &lsquo;उदात्तयणः&rsquo; इति तिभक्तेरुदात्तत्वं बाधित्वा व्यत्ययेन &lsquo;उदात्तस्वरितयोर्यणः&rsquo; इति स्वरितत्वं प्रवर्तते । &lsquo;गृ सेचने&rsquo; इत्यस्मादौणादिके दक्प्रत्यये गृदमिति भवति । ततस्तथा कृत्वा अञ्जिं प्रजननं उदञ्जिं उपस्थं प्रवेशय । अञ्ज्यते प्रजा अनेनेति अञ्जिः । सर्वे चैते मन्त्राः प्रहेळिकास्थानीयाः अन्यपराक्षरत्वात् अश्वमेधप्राशस्त्याभिप्राया एव । &lsquo;अप वा एतस्माच्छ्री राष्ट्रं क्रामति&rsquo; इत्यत्र तथैव प्रतिपादयिष्यते ।</p>
<h3 id="मनतर-122">मन्त्रः</h3>
<p>यस् स्त्री॒णाञ् जी॑व॒भोज॑नो॒ य आ॑साम्
बि॒ल॒धाव॑नः  [47]।<br>
प्रि॒यस् स्त्री॒णाम॑पी॒च्यः॑ ।</p>
<h4 id="टक-121">टीका</h4>
<p>अधुना अञ्जिर्विशेष्यते - यस्स्त्रीणां जीवभोजनः जीवो भुङ्क्तेऽनेनेति जीवभोजनः । जीवो भुज्यते रक्ष्यते अनेनेति वा । अन्ये त्वाहुः - स्त्रीणां संबन्धि जीवभोजनः जीवत्वहेतुः भोजनं; अनेन हि भोगे सति पुरुषा जीवन्तीत्युच्यते, अन्यथा मृता एवेति । तादृशश्च भोगः अनेन क्रियते इति । स्त्रीणामिति &lsquo;नामन्यतरस्याम्&rsquo; इति नाम उदात्तत्वम् ।</p>
<h3 id="मनतर-123">मन्त्रः</h3>
<p>य आ॑साङ् कृ॒ष्णे लख्ष्म॑णि॒ सर्दि॑गृदिम् प॒राव॑धीत् ।</p>
<h4 id="टक-122">टीका</h4>
<p>पुनश्च विशेष्यते - य आसां स्त्रीणां बिलधावनः बिलं छिद्रं भीत धावति नान्यदस्याह्निकं कर्म । यद्वा - नैवं बिलधा- वनकुशलोन्योस्ति । &lsquo;कृत्यल्युटो बहुलम्&rsquo; इति कर्तरि ल्युट् । किंच - प्रियः स्त्रीणां &lsquo;नामन्यतरस्यां&rsquo; इति नाम उदात्तत्वम् । पुनश्च विशेष्यते - भृशं प्रीणयिता कीदृशस्सन् अपीच्यः
अप्रकाशः अपिगमनमप्ययः अन्तर्धानं पुनःपुनश्चलनं वा । अपिपूर्वादञ्चतेः &lsquo;ऋत्विक्&rsquo; इत्यादिना क्विन्प्रत्ययः । ततो &lsquo;भवे छन्दसि&rsquo; इति यत्, &lsquo;अचः&rsquo; इत्यकारलोपः, &lsquo;चौः&rsquo; इति पूर्वपदस्य दीर्घत्वम् । अप्रकाशस्सन् पुनःपुनर्वा विशन् स्त्रीणां प्रीणन इति । तत्र किं कुर्वन् प्रीणयतीत्याह - योयमञ्जिरासां स्त्रीणां कृष्णे कर्षणीये लक्ष्मणि योनेरभ्यन्तरप्रदेशविशेषो लक्ष्म । उपस्थमिति केचित् स्त्रीणां व्यञ्जनमिति कृत्वा । तत्र सर्दिगृदिं सरणशीलं गुदस्योपरिभागं परावधीत् पराहन्ति । छान्दसो लुङ् । असिश्छिनत्तीतिवत् करणे कर्तृनिर्देशः । आरूढो ह्यनेन तं देशं पराहन्ति । उक्तं हि - अञ्जिं उदञ्जिमन्वजेति । सृ गतौ । गृ सेचने । आभ्यामौणादिकोऽप्रत्ययः । सारणमुत्सारणं पुंस उत्थान स्थानीयं यद्योनिबृह्मणमिति प्रसिद्धं तादृशं गृदिमिति कर्मधारयसमासे दासीभारादित्वात्पूर्वपदप्रकृतिस्वरत्वम् । यद्वा - सरणशीलो गृदिः यस्मिन् स्थानविशेषे यत् शुक्लेन सिच्यते तादृशं स्थानं सर्दिगृदिशब्देनोच्यते । &lsquo;बहुव्रीहौ प्रकृत्या&rsquo; इति पूर्वपदप्रकृतिस्वरत्वम् । सर्वथा व्युत्पत्त्यनवधारणात् नावगृह्यते । तादृशमुदञ्जिमन्वजेति ॥</p>
<h3 id="सयकतमनतर-91">संयुक्तमन्त्रः</h3>
<p>अम्बे॒ अम्बा॒ल्यम्बि॑के॒ न मा॑ यभति॒ कश्च॒न । स॒सस्त्य॑श्व॒कः ।</p>
<h3 id="मनतर-124">मन्त्रः</h3>
<p>अम्बे॒ अम्बा॒ल्य् अम्बि॑के॒ न मा॑ यभति॒ कश्च॒न । स॒सस्त्य् अ॑श्व॒कः ।</p>
<h4 id="टक-123">टीका</h4>
<p>5महिषी गर्हते - अम्ब इत्यादिना ॥ मय्युपशयानायामपि न मा यभति । यभ मैथुने । ससस्त्येवायमश्वकः न कश्चिदन्यः क्षमः मां यब्धुम् । न वाऽन्योस्य व्यापारयिता ॥</p>
<h3 id="सयकतमनतर-92">संयुक्तमन्त्रः</h3>
<p>ऊ॒र्ध्वामे॑ना॒मुच्छ्र॑यताद्वेणुभा॒रङ्गि॒रावि॑व । अथा᳚स्या॒ मध्य॑मेधताꣳ शी॒ते वाते॑ पु॒नन्नि॑व ।</p>
<h3 id="मनतर-125">मन्त्रः</h3>
<p>ऊ॒र्ध्वामे॑ना॒म् उच्छ्र॑यताद् वेणुभा॒रङ् गि॒रावि॑व । अथा᳚स्या॒ मध्य॑म् एधताꣳ शी॒ते वाते॑ पु॒नन्नि॑व ।</p>
<h4 id="टक-124">टीका</h4>
<p>6तां यजमानः अभिमेधति - ऊर्ध्वामित्यनुष्टुभा ॥ असहमान इव ब्रवीति । एनां योनिमूर्ध्वां उच्छ्रयतात् उछ्रिता कुरु उच्छ्रितं प्रजननं प्रत्युत्थितां कुरु वोणुभारमिव गिरौ भारहारः स यथा विवक्षुः जीवो गौरवेण भारमुच्छ्रयति । वेणुग्रहणं सुखनिपात्यत्वख्यापनार्थम् । अथानन्तरमस्यास्तथा उच्छ्रिताया मध्यमेधतां वर्धताम् । अभिमतान्तःप्रवेशेन । सर्वो ह्यभिमतलाभेन वर्धते हर्षं गच्छति यथा शीते वाते पुनन् खलपूः पवनेन श्रान्तो वातलाभेन वर्धेते । अन्य आह - यथा शीते वाते पुनन् वर्धते वर्धिष्यतीति त्वरते एवमस्या मध्य उच्छ्रयणानन्तरं वर्धिष्यतीति । एवमिमां कर्तुं ऋक्सामो (?) नास्ति अयं त्वश्व इदानीं विश्राम्यत्विति ॥</p>
<h3 id="सयकतमनतर-93">संयुक्तमन्त्रः</h3>
<p>अम्बे॒ अम्बा॒ल्यम्बि॑के॒ न मा॑ यभति॒ कश्च॒न । स॒सस्त्य॑श्व॒कः ।</p>
<h3 id="मनतर-126">मन्त्रः</h3>
<p>अम्बे॒ अम्बा॒ल्यम्बि॑के॒ न मा॑ यभति॒ कश्च॒न ।
स॒सस्त्य् अ॑श्व॒कः ।</p>
<h4 id="टक-125">टीका</h4>
<p>7अथ सा तथैव गर्हते - अम्ब इति ॥ +++( सम्पादकटिप्पणिः - व्याख्यानमन्यत्र मृग्यम्।)+++</p>
<h3 id="सयकतमनतर-94">संयुक्तमन्त्रः</h3>
<p>यद्ध॑रि॒णी यव॒मत्ति॒ न [48]<br>
पु॒ष्टम्प॒शु म॑न्यते । शू॒द्रा यदर्य॑जारा॒ न पोषा॑य धनायति ।</p>
<h3 id="मनतर-127">मन्त्रः</h3>
<p>यद् ह॑रि॒णी यव॒म् अत्ति॒ , न पु॒ष्टम् प॒शु म॑न्यते ।[48]</p>
<h4 id="टक-126">टीका</h4>
<p>8अथ वावाताऽभिमेधयति - यद्धरिणीत्यनुष्टुभा ॥ यदा हरिणी यवं क्षेत्रेषु उप्तमत्ति भक्षयति तदा न पशुं साधु पुष्टं मन्यते अकृतार्थैव पुनर्भक्षयति न कदाचिदपि पर्याप्तं मन्यते एवं अकृतार्थेव भूयोभूयो भोक्तुं इयमेव क्षमेति । पशुशव्दोऽसत्त्ववचनोव्ययम् । अन्य आह - यथा हरिणी क्षेत्रिकस्य अप्रज्ञातम् । &lsquo;सुपां सुलुक्&rsquo; इति सुपो लुक् एवं भोक्तुं त्वमेव क्षमेति ।</p>
<h3 id="मनतर-128">मन्त्रः</h3>
<p>शू॒द्रा यदर्य॑जारा॒ न पोषा॑य धनायति ।</p>
<h4 id="टक-127">टीका</h4>
<p>किञ्च - शूद्रा शूद्रजातीया स्त्री यवं भक्षयति तत्तं पुष्टमपि भोगं पशु न क्षेत्रिको मन्यते न जानाति । &lsquo;सुपां सुलुक्&rsquo; इति सुपो लुक् । एवं भोक्तुं त्वमेव क्षमेति । किञ्च - शूद्रा शूद्रजातीया स्त्री । &lsquo;शूद्रा चामहत्पूर्वा जातिः&rsquo; इति टाप् । सा यदा अर्यजारा भवति । अर्यो - ब्राह्मणादिः स जारो यस्याः । &lsquo;अर्यस्स्वामिवैश्ययोः&rsquo; इति निपात्यते । सा किं तदानीं पोषाय कुटुम्बाभिवृद्धये धनायति स्पृहयति कुटुम्बं मे वर्धतां परिशुद्धमपत्यं मे जायतामिति नेयं प्रवर्तते भोगार्थं नूनं जानासि या त्वमेवं तृप्यसीति । &lsquo;अशनायोद- न्यधनाया&rsquo; इति गर्भे निपात्यते । अन्य आह - धनायति धनमात्मन इच्छति &lsquo;सुप आत्मनः&rsquo; इति क्यप् &lsquo;न छन्दस्यपुत्रस्य&rsquo; इतीत्वाभावः । शूद्रा अर्यजारा भवन्ती तत्र किं पुष्ट्यर्थं धनमिच्छन्ती धनं जिघृक्षति । किञ्च या नूनं जाता तदेवमतृप्तभोगायैव भवसीति ॥</p>
<h3 id="सयकतमनतर-95">संयुक्तमन्त्रः</h3>
<p>अम्बे॒ अम्बा॒ल्यम्बि॑के॒ न मा॑ यभति॒ कश्च॒न । स॒सस्त्य॑श्व॒कः ।</p>
<h3 id="मनतर-129">मन्त्रः</h3>
<p>अम्बे॒ अम्बा॒ल्य् अम्बि॑के॒ न मा॑ यभति॒ कश्च॒न । स॒सस्त्य॑श्व॒कः ।</p>
<h4 id="टक-128">टीका</h4>
<p>9महिष्या अन्या राज्ञो भोग्या वावाता । अथ सा तथैव गर्हते - अम्ब इति ॥</p>
<h3 id="सयकतमनतर-96">संयुक्तमन्त्रः</h3>
<p>इ॒यँय्य॒का श॑कुन्ति॒काहल॒मिति॒ सर्प॑ति । आह॑तङ्ग॒भे पसो॒ नि ज॑ल्गुलीति॒ धाणि॑का ।</p>
<h3 id="मनतर-130">मन्त्रः</h3>
<p>इ॒यँय् य॒का श॑कुन्ति॒काऽऽहल॒मिति॒ सर्प॑ति ।<br>
आह॑तङ् ग॒भे पसो॒ नि ज॑ल्गुलीति॒ धाणि॑का ।</p>
<h4 id="टक-129">टीका</h4>
<p>10अथ तां परिवृक्त्योऽभिमेधन्ति - इयं यकेत्यनुष्टुभा ॥ राज्ञो द्वेष्या भार्या परिवृक्तिः । इयं शकुन्तिका शकुन्तजातीया स्त्री यका याकाचिदपि अविज्ञातविशेषत्वात् । अज्ञातार्थे प्रागिवीयः कः, &lsquo;न यासयोः&rsquo; इतीत्वाभावः । इयं सर्वथाऽपि शकुन्तिका आहलं समन्ताच्छब्दयित्वा इति इत्यं यथा वयं पश्याम कुरर्यादिषु एवं भृशं शब्दायमाना दयितमेव सर्पति न जहाति एवं त्वमसीति । हल व्यक्तायां वाचि, छान्दसः कमुल प्रत्ययः । यद्वा - हला डति शकुन्तानामाह्वानशब्दः, आगतहलाशब्दं आहलम् । &lsquo;परादिश्छन्दसि&rsquo; इत्युत्तरपदाद्युदात्तत्वम् । दयितमेवाह्वयन्ती सर्पति न जहातीति । किञ्च - गभे वर्णव्यत्ययः । पसः सुखकरं जलं आहतं आहननोद्गतम् । वर्णलोपो वा गर्भे स्थितं बहिरागतं निजल्गुलीति भृशं निगिरति ग्रसते जलं धाणिका पालनशीला । धेटो ल्युटि संज्ञायां कनि &lsquo;केणः&rsquo; इति ह्रस्वत्वे छान्दसो नकारः । व्यत्यस्तविकृतानेकपदोपादानेन रतिरभसं दर्शयति । अन्य आह - धाणिका योनिरेतसो धात्री इयं धाणिका याकाचित् शकुन्तिकेव आहलमिति आकृष्टमिति कृत्वा आकर्षणेन विलेखनेन हेतुना स्वयं सर्पति अभिसर्पति । अस्मिन् पक्षे व्यत्ययेनाख्यातस्य निघाताभावः । किञ्च - गभे गर्भे चाहतं आपादितं पसः शुक्लं निजल्गुलीति निगिरति परिगृह्णाति । अथवा - आहतमिति कृत्वा असौ निजल्गुलीति ग्रसते पिदधाति एवमालपन्ती त्वं न तृप्यसीति ॥</p>
<h3 id="सयकतमनतर-97">संयुक्तमन्त्रः</h3>
<p>अम्बे॒ अम्बा॒ल्यम्बि॑के॒ न मा॑ यभति॒ कश्च॒न । स॒सस्त्य॑श्व॒कः ।</p>
<h3 id="मनतर-131">मन्त्रः</h3>
<p>अम्बे॒ अम्बा॒ल्य् अम्बि॑के॒ न मा॑ यभति॒ कश्च॒न । स॒सस्त्य॑श्व॒कः ।</p>
<h4 id="टक-130">टीका</h4>
<p>11सा भूयोपि तथैव च गर्हते - अम्ब इत्यादिना ॥</p>
<h3 id="सयकतमनतर-98">संयुक्तमन्त्रः</h3>
<p>मा॒ता च॑ ते पि॒ता च॒ तेऽग्रँ॑व्वृ॒ख्षस्य॑ रोहतः । [49]<br>
प्र सु॑ला॒मीति॑ ते पि॒ता ग॒भे मु॒ष्टिम॑तꣳसयत् ।</p>
<h3 id="मनतर-132">मन्त्रः</h3>
<p>मा॒ता च॑ ते पि॒ता च॒ ते , ऽग्रँ॑व् वृ॒ख्षस्य॑ रोहतः । [49]<br>
प्र सु॑ला॒मीति॑ ते पि॒ता ग॒भे मु॒ष्टिम् अ॑तꣳसयत् ।</p>
<h4 id="टक-131">टीका</h4>
<p>12अथ तां सर्वा अङ्गना अभिमेधयन्ते - मातेत्यनुष्टुभा ॥ विकारे प्रकृतिशब्दः । वृक्षविकारस्य खट्वाया अग्रं उत्सङ्गं तव माता च पिता च पूर्वमारोहतः । अथ तत्रारुह्य तव पिता प्रसुलामि प्रसङ्गेन त्वां प्रेरयामीति तव मातरं प्रलोभ्य तव मातुर्गर्भे भगे मुष्टिं मुष्टिस्थानीयं खरं शेफं अतंसयत् प्रावेशयत् । षू प्रेरणे तौदादिकः, छान्दसो लकारः । तंसतिरवतंसनकर्मा वा । यद्वा - प्रसुलामि प्रसौमि अनुजानामि तवातिप्रसङ्गं यच्छक्नोषि तत्कुरुष्वेति करिष्यमाणमतिप्रसङ्गं प्रकाशयन् गर्भे मुष्टिं प्रावेशयदिति । षु प्रसवैश्वर्ययोः, आदादिकः । व्यत्ययेन शः । स्वपतेर्वा लेट्याडागमः, व्यत्ययेन शपो लुक् । &lsquo;भूसुवोस्तिङि&rsquo; इति गुणाभावः । एवं त्वमपि अतिप्रसक्ताऽसि वर्तस्वेदानीमिति । अन्य आह - माता योनिः, पिता जननं; तावुभौ वृक्षस्य वर्षणव्यापारस्य अग्रं परां काष्ठां रोहतः प्राप्तवन्तौ अथानन्तरं पिता प्रसुलामि प्रकर्षेण प्रेरितं मयेति एतावन्तं कालमनुज्ञातं मयेति वा कृपामतीवोद्भावयन् तव गर्भे मातरि कृतमुष्टिं संयोगमुद्रामतंसयत् शिथिलीकृत्य निरगमत्; तेनेदानीमुत्तिष्ठेति । तसु क्षये छान्दसो नुमागमः ॥</p>
<h3 id="सयकतमनतर-99">संयुक्तमन्त्रः</h3>
<p>द॒धि॒क्राव्ण्णो॑ अकारिषञ्जि॒ष्णोरश्व॑स्य वा॒जिनः॑ । सु॒र॒भि नो॒ मुखा॑ कर॒त्प्र ण॒ आयूꣳ॑षि तारिषत् ।</p>
<h3 id="मनतर-133">मन्त्रः</h3>
<p>द॒धि॒क्राव्ण्णो॑ अकारिषञ् जि॒ष्णोर् अश्व॑स्य वा॒जिनः॑ ।<br>
सु॒र॒भि नो॒ मुखा॑ कर॒त्प्र ण॒ आयूꣳ॑षि तारिषत् ।</p>
<h4 id="टक-132">टीका</h4>
<p>13सर्वे सुरभिमतीमृचं जपन्ति - दधिक्राव्ण्ण इत्यनुष्टुभा ॥ व्याख्यातेयं &lsquo;वैश्वानरो नः&rsquo; इत्यत्र । दधीनि वारणहवींषि क्रमतोग्नेः जिष्णोः जयशीलस्य अश्वस्य व्यापकस्य वाजिनः अन्नवतः अहमकार्षं कर्मकरस्स्याम् । स चास्माकं मुखानि सुरभीणि सुकृतैः समासादितसौरभाणि करोतु । आयूंषि च अस्मभ्यं प्रतारिषत् वर्धयत्विति ॥</p>
<h3 id="सयकतमनतर-100">संयुक्तमन्त्रः</h3>
<p>आपो॒ हि ष्ठा म॑यो॒भुव॒स्ता न॑ ऊ॒र्जे द॑धातन । म॒हे रणा॑य॒ चख्ष॑से । यो व॑श्शि॒वत॑मो॒ रस॒स्तस्य॑ भाजयते॒ह नः॑ । उ॒श॒तीरि॑व मा॒तरः॑ । तस्मा॒ अर॑ङ्गमाम वो॒ यस्य॒ ख्षया॑य॒ जिन्व॑थ । आपो॑ ज॒नय॑था च नः ॥ [50]</p>
<h3 id="मनतर-134">मन्त्रः</h3>
<p>आपो॒ हि ष्ठा म॑यो॒भुव॒स् , ता न॑ ऊ॒र्जे द॑धातन ।<br>
म॒हे रणा॑य॒ चख्ष॑से ।<br>
यो व॑श् शि॒वत॑मो॒ रस॒स्
तस्य॑ भाजयते॒ह नः॑ ।<br>
उ॒श॒तीरि॑व मा॒तरः॑ ।
तस्मा॒ अर॑ङ् गमाम वो॒ , यस्य॒ ख्षया॑य॒ जिन्व॑थ ।
आपो॑ ज॒नय॑था च नः ॥ [50]</p>
<h4 id="टक-133">टीका</h4>
<p>14अद्भिर्मार्जयन्ते - आपो हिष्ठेति तिसृभिर्गायत्रीभिः ॥ एताश्च तिस्रः &lsquo;वि पाजसा&rsquo; इत्यत्र व्याख्याताः । हे आपः यूयं आपो व्यापिकास्स्थ । मयोभुवः सुखस्य भावयित्र्यः ता यूयं ऊर्जे अन्नार्थं रसार्थं वा दधातन धारयत । महते रमणीयाय दर्शनीयाय वा युष्माकं शिवतमो रसः तमस्मान् सेवयत । इहास्मिन्कर्मणि कामयमानाः स्नेहवत्यो मातर इव युष्माकं सम्बन्धिने तस्मै रसाय पर्याप्तये अरं गमाम ततः पर्याप्तं गम्यास्म । यस्य रसस्य निवासभूतं पुरुषं जिन्वथ प्रीणयत । अस्माकं जनयथ च जातान् कुरुत, युष्मदीयरसलाभेन हि जाता भवन्तीति ॥</p>
<p>इति सप्तमे चतुर्थे एकोनविंशोनुवाकः ॥</p>
<h2 id="अनवक-२०">अनुवाकः २०</h2>
<h3 id="सयकतमनतर-101">संयुक्तमन्त्रः</h3>
<p>भूर्भुव॒स्सुव॒र्वस॑वस्त्वाञ्जन्तु गाय॒त्रेण॒ छन्द॑सा रु॒द्रास्त्वा᳚ञ्जन्तु॒ त्रैष्टु॑भेन॒ छन्द॑सादि॒त्यास्त्वा᳚ञ्जन्तु॒ जाग॑तेन॒ छन्द॑सा॒</p>
<h3 id="मनतर-135">मन्त्रः</h3>
<p>भूर् भुव॒स् सुवः॑ ।
वस॑वस् त्वाञ् जन्तु गाय॒त्रेण॒ छन्द॑सा , रु॒द्रास् त्वा᳚ञ् जन्तु॒ त्रैष्टु॑भेन॒ छन्द॑सा,<br>
ऽऽदि॒त्यास् त्वा᳚ञ् जन्तु॒ जाग॑तेन॒ छन्द॑सा॒ ।</p>
<h4 id="टक-134">टीका</h4>
<p>1पत्न्योश्वमञ्जन्ति । प्राक्क्रोडात् महिषी &lsquo;वसवस्त्वाञ्जन्तु गायत्रेण छन्दसा&rsquo; इति भूरिति च । अथ क्रोडादारभ्या नाभेर्वावाता &lsquo;रुद्रास्त्वाञ्जन्तु त्रैष्टुभेन छन्दसा&rsquo; इति भुव इति च । तथा नाभेरारभ्य आपुच्छात् परिवृक्तिः &lsquo;आदित्यास्त्वाऽञ्जन्तु जागतेन छन्दसा&rsquo; इति सुवरिति च । गता मन्त्राः ॥</p>
<h3 id="सयकतमनतर-102">संयुक्तमन्त्रः</h3>
<p>यद्वातो॑ अ॒पो अग॑म॒दिन्द्र॑स्य त॒नुव॑म्प्रि॒याम् । ए॒तꣵ स्तो॑तरे॒तेन॑ प॒था पुन॒रश्व॒मा व॑र्तयासि नः ।</p>
<h3 id="मनतर-136">मन्त्रः</h3>
<p>यद् वातो॑ अ॒पो अग॑म॒द् इन्द्र॑स्य त॒नुव॑म् प्रि॒याम् ।<br>
ए॒तꣵ स्तो॑तर् ए॒तेन॑ प॒था पुन॒रश्व॒म् आव॑र्तयासि नः ।</p>
<h4 id="टक-135">टीका</h4>
<p>2अथ शालां नयन्ति - यद्वात इति ॥ पथ्या बृहतीयं, तृतीयस्य पादस्य द्वादशाक्षरत्वात् । पुनरिति तस्यान्तः । हे स्तोतः शव्दयितः वायो यत् येन पथा । ' सुपां सुलुक् ' इति लुक् । वातः प्राणाख्या तव वृत्तिः अपः अगमत् अगमयत् । ' बहुलमन्यत्रापि&rsquo; इति णिलुक् । ' छन्दस्युभयथा ' इत्यार्धधातुकत्वात् शपः । इन्द्रस्य प्रियां तनुवं तनुम् । ' तन्वादीनां छन्दसि ' इत्युवङ् । एतेन पथा एतं अश्वे पुनरस्मान् प्रत्यावर्तयासि । आवर्तयतेर्लेट्याडागमः । (अस्माकं वा) ॥</p>
<h3 id="सयकतमनतर-103">संयुक्तमन्त्रः</h3>
<p>लाजी (३) ञ्छाची (३) न्‌यशो॑ म॒मा (4)म् । य॒व्यायै॑ ग॒व्याया॑ ए॒तद्दे॑वा॒ अन्न॑मत्तै॒तदन्न॑मद्धि प्रजापते ।</p>
<h3 id="मनतर-137">मन्त्रः</h3>
<p>लाजीञ् (३), छाचीन्‌ (३) , यशो॑ म॒माम् (4)।<br>
य॒व्यायै॑ ग॒व्याया॑ ए॒तद् दे॑वा॒ अन्न॑म् अत्त ऐ॒तद् अन्न॑म् अद्धि प्रजापते ।</p>
<h4 id="टक-136">टीका</h4>
<p>3अश्वाय मधुमिश्रात् लाजान् प्रकिरति - लाजीनित्यनुष्टुभा ॥ हे लाजवन् लाजिन् हे शाचदन् शाचिन् । यशो ममामित्यस्य मम यशोहेतोः । &lsquo;परमपि छन्दसि&rsquo; इति षष्ठ्यन्तस्य पूर्वाङ्गवद्भावात् षष्ठ्यामन्त्रितसमुदायस्य स्वरः । त्रयाणामपि पूर्वपूर्वाविद्यमानवद्भावेन भावितं आमन्त्रिताद्युदात्तत्वम् । &lsquo;दूराद्धूते च&rsquo; इत्युदात्तः प्लुतः, तस्यासिद्धत्वादुत्तरस्य वर्जमानस्वराभावः । अन्त्यस्य &lsquo;यणोऽप्रतिगृह्यस्य&rsquo; इति सानुनासिकः प्लुतः । यव्यायै गव्यायै च यूयं नो भवत हे लाजा हे सक्तवः । यवानां समूहो यव्या । &lsquo;पाशादिभ्यो यः&rsquo; । गवां समूहो गव्या &lsquo;खलगोरथात्&rsquo; इति यः । यदन्तश्च स्वभावतः स्त्रियां वर्तते । एतच्चान्नमिव इममश्वं अनुप्रविश्य हे देवाः अत्त । प्रजापते त्वमपि एतदन्नमद्धि । प्राधान्यात् पुनरुपादानं प्रजापतेः । यथा - ब्राह्मणा आयाताः वसिष्ठोप्यायात इति ॥</p>
<h3 id="सयकतमनतर-104">संयुक्तमन्त्रः</h3>
<p>यु॒ञ्जन्ति॑ ब्र॒ध्नम॑रु॒षञ्चर॑न्त॒म्परि॑ त॒स्थुषः॑ । रोच॑न्ते रोच॒ना दि॒वि ।</p>
<h3 id="मनतर-138">मन्त्रः</h3>
<p>यु॒ञ्जन्ति॑ ब्र॒ध्नम् अ॑रु॒षञ् चर॑न्त॒म् परि॑ त॒स्थुषः॑ ।
रोच॑न्ते रोच॒ना दि॒वि ।</p>
<h4 id="टक-137">टीका</h4>
<p>4अश्वं रथे युनक्ति - युऽञ्जन्ति ब्रध्रमिति ॥ एतास्तिस्रो गायत्र्यः । युञ्जन्ति युञ्जन्तु ब्रध्नं परिबृढमश्वं अरुषं अरोषणं च - रन्तं साधुचरणं परितस्थुषः परितस्थिवांसः । विभक्तिव्यत्ययः । (व्यष्टिं चिते) रोचन्ते अस्य पृष्ठे रोचनानि रोचमानानि रश्मयः दिवि । &lsquo;अनुदात्तेतश्च हलादेः&rsquo; इति रोचतेर्युच् । &lsquo;शेश्छन्दसि&rsquo; इति शेर्लोपः ॥</p>
<h3 id="सयकतमनतर-105">संयुक्तमन्त्रः</h3>
<p>यु॒ञ्जन्त्य॑स्य॒ काम्या॒ हरी॒ विप॑ख्षसा॒ रथे᳚ । शोणा॑ धृ॒ष्णू नृ॒वाह॑सा ।</p>
<h3 id="मनतर-139">मन्त्रः</h3>
<p>यु॒ञ्जन्त्य् अ॑स्य॒ काम्या॒ हरी॒ विप॑ख्षसा॒ रथे᳚ ।
शोणा॑ धृ॒ष्णू नृ॒वाह॑सा ।</p>
<h4 id="टक-138">टीका</h4>
<p>5इतरयोः पृष्ठे संमृज्येते - युञ्जन्ति युञ्जन्तु अस्य काम्या काम्यौ इष्टौ । कामयतेरचो यत्, &lsquo;सुपां सुलुक्&rsquo; इत्याकारः । हरी अश्वौ विपक्षसा विपक्षसौ उभयोः पक्षयोः स्थितौ । पूर्ववदाकारः । रथे शोणा शोणवर्णौ आलोहितौ धृष्णू धर्षणसमर्थौ शत्रूणां नृवाहसा नॄन् वहन्तीति नृवाहसौ मनुष्यवाहौ । &lsquo;वहिहाधाञ्भ्यश्छन्दसि&rsquo; इत्यसुन् । &lsquo;कारकपूर्वात्&rsquo; इति, णिदिति च तत्रानुवर्तते । पूर्ववदाकारः ॥</p>
<h3 id="सयकतमनतर-106">संयुक्तमन्त्रः</h3>
<p>के॒तुङ्कृ॒ण्वन्न॑के॒तवे॒ पेशो॑ मर्या अपे॒शसे᳚ । समु॒षद्भि॑रजायथाः ॥ [51]</p>
<h3 id="मनतर-140">मन्त्रः</h3>
<p>के॒तुङ् कृ॒ण्वन्न् अ॑के॒तवे॒ पेशो॑ मर्या अपे॒शसे᳚ । समु॒षद्भि॑र् अजायथाः ॥ [51]</p>
<h4 id="टक-139">टीका</h4>
<p>6ध्वजं प्रतिमुञ्चति - केतुं ध्वजं कृण्वन् कुर्वन्तु । कृवि हिंसाकरणयोः, लेटि &lsquo;धिन्विकृण्व्योरच्&rsquo; इत्युप्रत्ययः, छान्दसो निघाताभावः । अकेतवे असत्यस्मिन्नज्ञापकाय पेशः रूपं रूपवृन्दं हे मर्याः मनुष्याः । &lsquo;छन्दसि निष्टर्क्य&rsquo; इत्यत्र निपात्यते । अपेशसे असत्यस्मिन् रूपरहिताय । &lsquo;नञ्सुभ्याम्&rsquo; इत्युत्तरपदान्तोदात्तत्वम् । तथा हि सति त्वं उषद्भिः ज्वलद्भिरिव समजायथाः ज्वालावानिव संजायस्व । जानातेर्वा छान्दसो जभावः । ज्ञापकेन हेतुना ज्वालावानिव सर्वत्र ज्ञायस्व । &lsquo;दृक् स्ववस्स्वतवसाम्&rsquo; इत्यादिना उषसः तत्वम् ॥</p>
<p>इति सप्तमे चतुर्थे विंशोनुवाकः ॥</p>
<h2 id="अनवक-२१">अनुवाकः २१</h2>
<h3 id="सयकतमनतर-107">संयुक्तमन्त्रः</h3>
<p>प्रा॒णाय॒ स्वाहा᳚ व्या॒नाय॒ स्वाहा॑ऽपा॒नाय॒ स्वाहा॒ स्नाव॑भ्य॒स्स्वाहा॑ सन्ता॒नेभ्य॒स्स्वाहा॒ परि॑सन्तानेभ्य॒स्स्वाहा॒ पर्व॑भ्य॒स्स्वाहा॑ स॒न्धाने᳚भ्य॒स्स्वाहा॒ शरी॑रेभ्य॒स्स्वाहा॑ य॒ज्ञाय॒ स्वाहा॒ दख्षि॑णाभ्य॒स्स्वाहा॑ सुव॒र्गाय॒ स्वाहा॑ लो॒काय॒ स्वाहा॒ सर्व॑स्मै॒ स्वाहा᳚ ॥ [52]</p>
<h3 id="मनतर-141">मन्त्रः</h3>
<p>प्रा॒णाय॒ स्वाहा᳚ । व्या॒नाय॒ स्वाहा᳚ ।<br>
अ॒पा॒नाय॒ स्वाहा᳚ । स्नाव॑भ्य॒स्स्वाहा᳚ ।<br>
स॒न्ता॒नेभ्य॒स् स्वाहा᳚ । परि॑सन्तानेभ्य॒स् स्वाहा᳚ ।<br>
पर्व॑भ्य॒स् स्वाहा᳚ । स॒न्धाने᳚भ्य॒स् स्वाहा᳚ ।<br>
शरी॑रेभ्य॒स् स्वाहा᳚ । य॒ज्ञाय॒स् स्वाहा᳚ ।<br>
दख्षि॑णाभ्य॒स् स्वाहा᳚ । सु॒व॒र्गाय॒ स्वाहा᳚ ।<br>
लो॒काय॒ स्वाहा᳚ । सर्व॑स्मै॒ स्वाहा᳚ ॥ [52]</p>
<h4 id="टक-140">टीका</h4>
<p>1अथ नक्तं होमेष्वेव सन्ततिहोमाः - प्राणाय स्वाहा व्यानाय स्वाहा इत्याद्याः । प्राणादयश्शब्दा निगदसिद्धाः ॥</p>
<p>इति सप्तमे चतुर्थे एकविंशोनुवाकः ॥</p>
<h2 id="अनवक-२२">अनुवाकः २२</h2>
<h3 id="सयकतमनतर-108">संयुक्तमन्त्रः</h3>
<p>सि॒ताय॒ स्वाहाऽसि॑ताय॒ स्वाहा॒ऽभिहि॑ताय॒ स्वाहाऽन॑भिहिताय॒ स्वाहा॑ यु॒क्ताय॒ स्वाहाऽयु॑क्ताय॒ स्वाहा॒ सुयु॑क्ताय॒ स्वाहोद्यु॑क्ताय॒ स्वाहा॒ विमु॑क्ताय॒ स्वाहा॒ प्रमु॑क्ताय॒ स्वाहा॒ वञ्च॑ते॒ स्वाहा॑ परि॒वञ्च॑ते॒ स्वाहा॑ सँ॒व्वञ्च॑ते॒ स्वाहा॑ऽनु॒वञ्च॑ते॒ स्वाहो॒द्वञ्च॑ते॒ स्वाहा॑ य॒ते स्वाहा॒ धाव॑ते॒ स्वाहा॒ तिष्ठ॑ते॒ स्वाहा॒ सर्व॑स्मै॒ स्वाहा᳚ ॥ [53]</p>
<h3 id="मनतर-142">मन्त्रः</h3>
<p>सि॒ताय॒ स्वाहा᳚ । असि॑ताय॒ स्वाहा᳚ ।<br>
अ॒भिहि॑ताय॒ स्वाहा᳚ ।  अन॑भिहिताय॒ स्वाहा᳚ ।<br>
यु॒क्ताय॒ स्वाहा᳚ ।  अयु॑क्ताय॒ स्वाहा᳚ ।<br>
सुयु॑क्ताय॒ स्वाहा᳚ ।  उद्यु॑क्ताय॒ स्वाहा᳚ ।<br>
विमु॑क्ताय॒ स्वाहा᳚ । प्रमु॑क्ताय॒ स्वाहा᳚ ।<br>
वञ्च॑ते॒ स्वाहा᳚ ।  प॒रि॒वञ्च॑ते॒ स्वाहा᳚ ।<br>
सँ॒व्वञ्च॑ते॒ स्वाहा᳚ । अ॒नु॒वञ्च॑ते॒ स्वाहा᳚ ।<br>
उ॒द्वञ्च॑ते॒ स्वाहा᳚ ।  य॒ते स्वाहा᳚ ।<br>
धाव॑ते॒ स्वाहा᳚ ।  तिष्ठ॑ते॒ स्वाहा᳚ ।
सर्व॑स्मै॒ स्वाहा᳚ ॥ [53]</p>
<h4 id="टक-141">टीका</h4>
<p>1पुनरपि रात्रिहोमेष्वेव प्रमुक्तिहोमाः - सिताय स्वाहेत्यादयो निगदसिद्धा एव ॥</p>
<p>इति भट्टभास्करनिश्रविरचिते ज्ञानयज्ञास्ये यजुर्वेदभाष्ये सप्तमे काण्डे चतुर्थे प्रश्ने द्वाविंशोनुवाकः ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/7/4/">प्रपाठकः ४ </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: प्रपाठकः ४</li>
        
        <li>unicode_script: devanagari</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/saMskAra/issues/new" >
      प्रतिस्पन्दः
    </a>
    <div class="btn small border">
      Built on 2020 Aug 30 11:18:17 UTC. (<a href="http://google.com/search?q=11%3a18%3a17%20UTC to IST">IST</a>)</div>
    </div>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
