<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कारे विश्वासटिप्पणयः  | प्रपाठकः 4</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.72.0" />
    
    
      <META NAME="ROBOTS" CONTENT="INDEX, FOLLOW">
    

    <link href="/saMskAra/sangrahaH/taittirIyA/saMhitA/bhaTTa-bhAskara-bhAShyam/1/4/" rel="alternate" type="application/rss+xml" title="संस्कारे विश्वासटिप्पणयः" />
    <link href="/saMskAra/sangrahaH/taittirIyA/saMhitA/bhaTTa-bhAskara-bhAShyam/1/4/" rel="feed" type="application/rss+xml" title="संस्कारे विश्वासटिप्पणयः" />

    <meta property="og:title" content="प्रपाठकः 4" />
<meta property="og:description" content="सोमाभिषवमन्त्राः अनुवाकः १ (पात्रेषु रसग्रहणाय पूर्वमुपावहृतस्य सोमस्याभिषवः)सोमाभिषवः मन्त्रः आ द॑दे ।
टीका 1अतः परं ग्रहकाण्डं सोमार्षेयम् । उपांशुसवनं ग्रावाणमादत्ते - आदद इति ॥ ग्रावाणमिति शेषः । &lsquo;देवस्य त्वा&rsquo; इति सावित्रोस्य शेषो व्याख्यात एव । &lsquo;देवस्य त्वा सवितुः प्रसव इति ग्रावाणमा दत्ते प्रसूत्यै&rsquo; इत्यादि ब्राह्मणम् । &lsquo;पशवो वै सोमो व्यान उपांशुसवनः&rsquo; इत्यादि च ॥
मन्त्रः [संयुक्तमन्त्रः - ग्रावा᳚स्यध्वर॒कृद्दे॒वेभ्यो॑ गम्भी॒रमि॒मम॑ध्व॒रङ्कृ॑ध्युत्त॒मेन॑ प॒विनेन्द्रा॑य॒ सोम॒ꣳ॒ सुषु॑त॒म्मधु॑मन्त॒म्पय॑स्वन्तँव्वृष्टि॒वनिम् ]
ग्रावा᳚स्यध्वर॒कृद्दे॒वेभ्यो॑ &#43;&#43;&#43;(९ अक्षराणि - पञ्चपदानि)&#43;&#43;&#43; गम्भी॒रमि॒ मम॑ध्व॒रङ् कृ॑ध्युत्त॒मेन॑ &#43;&#43;&#43;(१३ अक्षराणि - पञ्चपदानि)&#43;&#43;&#43;। &#43;&#43;&#43;(अर्धर्चि २२ अक्षराणि)&#43;&#43;&#43;" />
<meta property="og:type" content="article" />
<meta property="og:url" content="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/4/" />

<meta itemprop="name" content="प्रपाठकः 4">
<meta itemprop="description" content="सोमाभिषवमन्त्राः अनुवाकः १ (पात्रेषु रसग्रहणाय पूर्वमुपावहृतस्य सोमस्याभिषवः)सोमाभिषवः मन्त्रः आ द॑दे ।
टीका 1अतः परं ग्रहकाण्डं सोमार्षेयम् । उपांशुसवनं ग्रावाणमादत्ते - आदद इति ॥ ग्रावाणमिति शेषः । &lsquo;देवस्य त्वा&rsquo; इति सावित्रोस्य शेषो व्याख्यात एव । &lsquo;देवस्य त्वा सवितुः प्रसव इति ग्रावाणमा दत्ते प्रसूत्यै&rsquo; इत्यादि ब्राह्मणम् । &lsquo;पशवो वै सोमो व्यान उपांशुसवनः&rsquo; इत्यादि च ॥
मन्त्रः [संयुक्तमन्त्रः - ग्रावा᳚स्यध्वर॒कृद्दे॒वेभ्यो॑ गम्भी॒रमि॒मम॑ध्व॒रङ्कृ॑ध्युत्त॒मेन॑ प॒विनेन्द्रा॑य॒ सोम॒ꣳ॒ सुषु॑त॒म्मधु॑मन्त॒म्पय॑स्वन्तँव्वृष्टि॒वनिम् ]
ग्रावा᳚स्यध्वर॒कृद्दे॒वेभ्यो॑ &#43;&#43;&#43;(९ अक्षराणि - पञ्चपदानि)&#43;&#43;&#43; गम्भी॒रमि॒ मम॑ध्व॒रङ् कृ॑ध्युत्त॒मेन॑ &#43;&#43;&#43;(१३ अक्षराणि - पञ्चपदानि)&#43;&#43;&#43;। &#43;&#43;&#43;(अर्धर्चि २२ अक्षराणि)&#43;&#43;&#43;">

<meta itemprop="wordCount" content="18898">



<meta itemprop="keywords" content="" /><meta name="twitter:card" content="summary"/>
<meta name="twitter:title" content="प्रपाठकः 4"/>
<meta name="twitter:description" content="सोमाभिषवमन्त्राः अनुवाकः १ (पात्रेषु रसग्रहणाय पूर्वमुपावहृतस्य सोमस्याभिषवः)सोमाभिषवः मन्त्रः आ द॑दे ।
टीका 1अतः परं ग्रहकाण्डं सोमार्षेयम् । उपांशुसवनं ग्रावाणमादत्ते - आदद इति ॥ ग्रावाणमिति शेषः । &lsquo;देवस्य त्वा&rsquo; इति सावित्रोस्य शेषो व्याख्यात एव । &lsquo;देवस्य त्वा सवितुः प्रसव इति ग्रावाणमा दत्ते प्रसूत्यै&rsquo; इत्यादि ब्राह्मणम् । &lsquo;पशवो वै सोमो व्यान उपांशुसवनः&rsquo; इत्यादि च ॥
मन्त्रः [संयुक्तमन्त्रः - ग्रावा᳚स्यध्वर॒कृद्दे॒वेभ्यो॑ गम्भी॒रमि॒मम॑ध्व॒रङ्कृ॑ध्युत्त॒मेन॑ प॒विनेन्द्रा॑य॒ सोम॒ꣳ॒ सुषु॑त॒म्मधु॑मन्त॒म्पय॑स्वन्तँव्वृष्टि॒वनिम् ]
ग्रावा᳚स्यध्वर॒कृद्दे॒वेभ्यो॑ &#43;&#43;&#43;(९ अक्षराणि - पञ्चपदानि)&#43;&#43;&#43; गम्भी॒रमि॒ मम॑ध्व॒रङ् कृ॑ध्युत्त॒मेन॑ &#43;&#43;&#43;(१३ अक्षराणि - पञ्चपदानि)&#43;&#43;&#43;। &#43;&#43;&#43;(अर्धर्चि २२ अक्षराणि)&#43;&#43;&#43;"/>

      
    

    <script src="/saMskAra/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/saMskAra\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/saMskAra\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vvasuki\/saMskAra\/edit\/master\/content\/\u0022,\u0022mainSections\u0022:[\u0022mantrah\u0022],\u0022mainsections\u0022:[\u0022mantrah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022contents\u0022:[{\u0022url\u0022:\u0022recdir:\/\/mantraH\/\u0022}],\u0022title\u0022:\u0022मन्त्राः\u0022},{\u0022contents\u0022:[{\u0022url\u0022:\u0022recdir:\/\/kalpaH\/\u0022}],\u0022title\u0022:\u0022कल्पः\u0022},{\u0022contents\u0022:[{\u0022url\u0022:\u0022recdir:\/\/sangrahaH\/\u0022}],\u0022title\u0022:\u0022सङ्ग्रहः\u0022},{\u0022contents\u0022:[{\u0022url\u0022:\u0022recdir:\/\/bloodlines\/\u0022}],\u0022title\u0022:\u0022वंशाः\u0022},{\u0022contents\u0022:[{\u0022url\u0022:\u0022recdir:\/\/nyAya-vaisheShike\/\u0022}],\u0022title\u0022:\u0022न्यायशास्त्रम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022}],\u0022title\u0022:\u0022विषयान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022https:\/\/vvasuki.github.io\/\u0022}],\u0022title\u0022:\u0022भागाः\u0022},\u0022top_bar\u0022:[{\u0022title\u0022:\u0022म\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/mantraH\/\u0022},{\u0022title\u0022:\u0022स\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/sAma\/\u0022}]}");
    let autocompletePageUrl = "\/saMskAra\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/saMskAra\/sangrahaH\/taittirIyA\/saMhitA\/bhaTTa-bhAskara-bhAShyam\/1\/4\/".replace(basePath, "/");
    pageVars.pageParams = {};
    pageVars.pageSource = "sangrahaH\/taittirIyA\/saMhitA\/bhaTTa-bhAskara-bhAShyam\/1\/4.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/saMskAra/webpack_dist/main-bundle.js"></script>
    <script src="/saMskAra/webpack_dist/transliteration-bundle.js"></script>
    <script src="/saMskAra/non_webpack_js/disqus.js"></script>
    <script src="/saMskAra/webpack_dist/ui_lib-bundle.js"></script>
    <link rel="stylesheet" href="/saMskAra/css/fonts.css">
    <link rel="stylesheet" href="/saMskAra/css/@fortawesome/fontawesome-free/css/solid.min.css">
    

    <link rel="stylesheet" href="/saMskAra/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/4/" />
    <link rel="alternate" hreflang="sa-Deva" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/4/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/4/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/4/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/4/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/4/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/4/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/4/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/4/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/4/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/4/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/4/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/4/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/4/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/4/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/4/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/4/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/4/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/4/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/4/?transliteration_target=iast" />
    
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/saMskAra/" class="btn col border">
            <i class="fas fa-gopuram ">संस्कारे विश्वासटिप्पणयः <br/> प्रपाठकः 4</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <form action="/saMskAra/search">
            <input id="titleSearchInputBox" placeholder="शीर्षिकान्विष्यताम्" name="s"><i class="btn fas fa-search "></i>
          </form>
          <a href="/saMskAra/custom_site_search/"  class="btn btn-default">Full search</a>
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
        </div>
        <div class="row col  d-flex justify-content-center">
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
        <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="प्रपाठकः 4">प्रपाठकः 4</h1>
    
    <a id="editLink" class="btn btn-primary"  href="https://github.com/vvasuki/saMskAra/edit/master/content/sangrahaH/taittirIyA/saMhitA/bhaTTa-bhAskara-bhAShyam/1/4.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="समभषवमनतर">सोमाभिषवमन्त्राः</h2>
<h2 id="अनवक-१--पतरष-रसगरहणय-परवमपवहतसय-समसयभषवसमभषव">अनुवाकः १  (पात्रेषु रसग्रहणाय पूर्वमुपावहृतस्य सोमस्याभिषवः)सोमाभिषवः</h2>
<h3 id="मनतर">मन्त्रः</h3>
<p>आ द॑दे ।</p>
<h4 id="टक">टीका</h4>
<p>1अतः परं ग्रहकाण्डं सोमार्षेयम् । उपांशुसवनं ग्रावाणमादत्ते - आदद इति ॥ ग्रावाणमिति शेषः । &lsquo;देवस्य त्वा&rsquo; इति सावित्रोस्य शेषो व्याख्यात एव । &lsquo;देवस्य त्वा सवितुः प्रसव इति ग्रावाणमा दत्ते प्रसूत्यै&rsquo; इत्यादि ब्राह्मणम्  । &lsquo;पशवो वै सोमो व्यान उपांशुसवनः&rsquo; इत्यादि च ॥</p>
<h3 id="मनतर-1">मन्त्रः</h3>
<p>[संयुक्तमन्त्रः - ग्रावा᳚स्यध्वर॒कृद्दे॒वेभ्यो॑ गम्भी॒रमि॒मम॑ध्व॒रङ्कृ॑ध्युत्त॒मेन॑ प॒विनेन्द्रा॑य॒ सोम॒ꣳ॒ सुषु॑त॒म्मधु॑मन्त॒म्पय॑स्वन्तँव्वृष्टि॒वनिम् ]</p>
<p>ग्रावा᳚स्यध्वर॒कृद्दे॒वेभ्यो॑ +++(९ अक्षराणि - पञ्चपदानि)+++ गम्भी॒रमि॒ मम॑ध्व॒रङ् कृ॑ध्युत्त॒मेन॑ +++(१३ अक्षराणि - पञ्चपदानि)+++। +++(अर्धर्चि २२ अक्षराणि)+++<br>
प॒विनेन्द्रा॑य॒ सोम॒ꣳ॒ सुषु॑त॒म् +++(१० अक्षराणि)+++ मधु॑मन्त॒म्पय॑स्वन्तँव्वृष्टि॒वनि᳚म् ।। +++(१२ अक्षराणि)+++</p>
<h4 id="टक-1">टीका</h4>
<p>2तमभिमन्त्रयते - ग्रावासीति त्रिष्टुभा पञ्चपदया ॥ यथोक्तं &lsquo;चतुर्भिरष्टाक्षरैः द्वादशाक्षरेण चैकेन त्रिष्टुप्&rsquo; +++(मन्त्रे अयं विभागः अस्पष्टः)+++इति ।
हे उपांशुसवन अध्वरकृत् अध्वरस्य यज्ञस्य कर्ता आभिषवद्वारेण संपादयिता ग्रावा त्वमसि । एवं नाम प्रशस्तोसि । यद्वा - अध्वरकृत्यात् स्तोतव्यस्त्वमसि । गृणातेः स्तुतिकर्मणः &lsquo;अन्येभ्योपि दृश्यते&rsquo; इति क्वनिप्, आडागमः, इत्वाभावश्च दृशिग्रहणात् । गिरतेर्वा, गिरति सोममभिषवकाल इति । स त्वं देवेभ्यो देवार्थम् । षष्ठ्यर्थे वा चतुर्थी । देवानां सम्बन्धिनं गम्भीरं गहनमिमं प्रस्तुतमध्वरं कृधि सम्पादय । करोतेर्लोटि &lsquo;बहुलं छन्दसि&rsquo; इति शपो लुक्, &lsquo;श्रुशृणुपॄकृवृभ्यश्छन्दसि&rsquo; इति हेर्धिभावः, पादादिरपि व्यत्ययेन निहन्यते । तदर्थं किं क्रियतामित्यत आह - उत्तमेनोत्कृष्टेन पविना पवनेन शोधनेन अभिषवात्मना तत्कर्तृकेण । इन्द्राय इन्द्रार्थं सोमं सुषुतं सुष्ठु अभिमतं कृधीत्यत्रापि सम्बध्यते । &lsquo;गतिरनन्तरः&rsquo; इति पूर्वपदप्रकृतिस्वरत्वम्, &lsquo;उपसर्गात्सुनोति&rsquo; इति षत्वम् । यद्वा - इन्द्राय इन्द्रस्य यः पविर्वज्रः उत्तमस्तेन सोमं सुषुतं कुरु । तेनैव खल्विदं कृतं भवति, यत्त्वया क्रियत इति भावः । &lsquo;अच इः&rsquo; इति पवतेरिप्रत्ययः । उत्तमशब्द उञ्छादिरन्तोदात्तः ।</p>
<p>सोमो विशेष्यते - मधुमन्तं मधुररसवन्तं स्वादुभूतम् पयस्वन्तं क्षीरवन्तम्, &lsquo;पयसा श्रीणाति&rsquo; इति श्रवणात् । यद्वा - &lsquo;पयः पिबतेः प्यायतेर्वा&rsquo; इति निर्वचनात् सेचनवन्तं वृद्धिमन्तं वा । उभयत्राप्यसुनि पीभावः । वृष्टिवनिं यागसाधनद्वारेण वृष्टेर्दातारं सम्भक्तारं वा । &lsquo;छन्दसि वनसन&rsquo; इतीन्प्रत्ययः, कृदुत्तरपदप्रकृतिस्वरत्वम् ॥</p>
<h3 id="मनतर-2">मन्त्रः</h3>
<p>इन्द्रा॑य त्वा वृत्र॒घ्ने ।</p>
<h4 id="टक-2">टीका</h4>
<p>3तमभिमिमीते राजानम् - इन्द्राय त्वेति । इन्द्राय त्वा वृत्रघ्ने वृत्रमसुरं हतवते त्वा सोमं मिमे इति शेषः । &lsquo;ब्रह्मभ्रूण&rsquo; इति क्विप्, उदात्तनिवृत्तिस्वरेण विभक्तेरुदात्तत्वम् ॥</p>
<h3 id="मनतर-3">मन्त्रः</h3>
<p>इन्द्रा॑य त्वा वृ॒त्र॒तुरे᳚ ।</p>
<h4 id="टक-3">टीका</h4>
<p>4द्वितीयं मिमीते - इन्द्राय त्वा वृत्रतुर इति ॥ तुर त्वरणे, वृत्रं बाधितवत इत्यर्थः । &lsquo;बहुलं छन्दसि&rsquo; इति क्विप्, कृदुत्तरपदप्रकृतिस्वरत्वम् ॥</p>
<h3 id="मनतर-4">मन्त्रः</h3>
<p>इन्द्रा॑य त्वाऽभिमातिघ्ने ।</p>
<h4 id="टक-4">टीका</h4>
<p>5तृतीयं मिमीते - इन्द्राय त्वाभिमातिघ्न इति ॥ अभिमातिः पाप्मा, तस्य हन्त्रे । द्वितीयवत्प्रत्ययः, प्रथमवत्स्वरः ॥</p>
<h3 id="मनतर-5">मन्त्रः</h3>
<p>इन्द्रा॑य त्वाऽऽदि॒त्यव॑ते ।</p>
<h4 id="टक-5">टीका</h4>
<p>6चतुर्थं मिमीते - इन्द्राय त्वादित्यवत इति ॥ आदित्यैस्तद्वते ॥</p>
<h3 id="मनतर-6">मन्त्रः</h3>
<p>इन्द्रा॑य त्वा वि॒श्वदे᳚व्यावते ।</p>
<h4 id="टक-6">टीका</h4>
<p>7पञ्चमं मिमीते - इन्द्राय त्वा विश्वदेव्यावते इति ॥ विश्वे देवा एव विश्वदेव्याः । स्वार्थिको यत्, &lsquo;मन्त्रे सोमाश्व&rsquo; इति दीर्घः, मरुद्वृधादित्वात् पूर्वपदान्तोदात्तत्वम् । यद्वा - देवार्हं देव्यं, &lsquo;छन्दसि च&rsquo; इति यत्प्रत्ययः । देवेषु वा साधु देव्यम्, विश्वं देव्यं येषामिति विश्वदेव्याः देवविशेषाः, तद्वते । &lsquo;बहुव्रीहौ विश्वं संज्ञायाम्&rsquo; इति पूर्वपदान्तोदात्तत्वम् । &lsquo;इन्द्राय त्वेन्द्राय त्वेति मिमीते&rsquo; इत्यादि ब्राह्मणम्  ॥</p>
<h3 id="मनतर-7">मन्त्रः</h3>
<p>[संयुक्तमन्त्रः - श्वा॒त्रास्स्थ॑ वृत्र॒तुरो॒ राधो॑गूर्ता अ॒मृत॑स्य॒ पत्नी॒स्ता दे॑वीर्देव॒त्रेमँय्य॒ज्ञन्ध॒त्तोप॑हूता॒स्सोम॑स्य पिब॒तोप॑हूतो यु॒ष्माक᳚म् [1]  सोम॑ᳶ पिबतु ]</p>
<p>श्वा॒त्रास्स्थ॑ ।<br>
वृत्र॒तुरो॒ राधो॑गूर्ता अ॒मृत॑स्य॒ पत्नीः᳚ +++(स्थ)+++।</p>
<h4 id="टक-7">टीका</h4>
<p>8तं राजानं होतृचमसीयाभिरुपसृजति सोमेव [च] नयति - श्वात्रास्स्थेति ॥ श्वात्रास्स्थ आशुत्राः स्थ आशु त्रायकाः स्थ, आशु वा अभिमतसम्पादने वर्तमानाः स्थ । यूयं हे हातृचमसीया आपः । आशुपूर्वात्त्रायतेः &lsquo;आतोनुपसर्गे कः&rsquo; । अततेर्वा औणादिकस्रप्रत्ययः । कृदुत्तरपदप्रकृतिस्वरत्वम् ।</p>
<p>वृत्रतुरः वृत्रमसुरं बाधितवत्यः । राधोगूर्ताः राधोन्नम् सोमलक्षणम्, तस्मिन् गूर्तमुद्योगो यासां ता राधोगूर्ताः तत्सम्पादनायोद्युक्ता इत्यर्थः । गुरी उद्यमने, भावे निष्ठा, &lsquo;श्वीदितो निष्ठायाम्&rsquo; इतीट्प्रतिषेधः, &lsquo;हलि च&rsquo; इति दीर्घः, &lsquo;नसत्तनिषत्तानुत्तप्रतूर्तसूर्तगूर्तानि छन्दसि&rsquo; इति नत्वाभावः । अमृतस्य मृतिरहितस्य सोमस्य, अमृतत्वस्य वा पत्न्यः पालयित्र्यः । &lsquo;पत्युर्नो यज्ञसंयोगे&rsquo; इति नकारः । ताः पत्नीः । &lsquo;वा छन्दसि&rsquo; इति पूर्वसवर्णदीर्घत्वम् ।</p>
<h3 id="मनतर-8">मन्त्रः</h3>
<p>ता दे॑वीः+++( स्थ)+++ ..<br>
दे॒व॒त्रेमँय्य॒ज्ञन्ध॑त्त ।</p>
<h4 id="टक-8">टीका</h4>
<p>या यूयमीदृश्यः स्थ, ताः हे देवीः देव्यः देवनादिगुणयुक्ताः । पूर्ववद्दीर्घत्वम् । इमं यज्ञं देवत्रा देवेषु धत्त स्थापयत । &lsquo;देवमनुष्य&rsquo; इति त्राप्रत्ययः ।</p>
<h3 id="मनतर-9">मन्त्रः</h3>
<p>उप॑हूता॒स्सोम॑स्य पिबत ।<br>
उप॑हूतो यु॒ष्माक᳚म् सोम॑ᳶ पिबतु ।</p>
<h4 id="टक-9">टीका</h4>
<p>किञ्च, उपहूताः उपयामत्वं चापि क्वचिदपवादत्वेनोपदिष्टास्तैः [?] देवैरभ्यनुज्ञाताः यूयं सोमस्य पिबत । क्रियाग्रहणेन सम्प्रदानत्वात् &lsquo;चतुर्थ्यर्थे बहुलं छन्दसि&rsquo; इति षष्ठी । सोप्युपहूतो युष्माकं पिबतु युष्मान्पिबतु । &lsquo;गतिरनन्तरः&rsquo; इति पूर्वपदप्रकृतिस्वरत्वम् । &lsquo;एष वा अपां सोमपीथो य एवं वेद नाप्स्वार्तिमार्छति&rsquo; इति ब्राह्मणम् ॥</p>
<h3 id="मनतर-10">मन्त्रः</h3>
<p>[संयुक्तमन्त्रः - यत्ते॑ सोम दि॒वि ज्योति॒ र्यत्पृ॑थि॒व्याँ य्यदु॒राव॒न्तरि॑ख्षे ।<br>
तेना॒स्मै यज॑मानायो॒रु रा॒या कृ॒ध्यधि॑ दा॒त्रे वो॑चः ।]</p>
<ul>
<li>
<p>दशाक्षरयुक्पादा सतोबृहती&rdquo; इति पक्षे</p>
<ul>
<li>यत्ते॑ सोम दि॒वि ज्योति॒र् यत्</li>
<li>पृ॑थि॒व्याँ य्यदु॒राव॒न्तरि॑ख्षे    ।</li>
<li>तेना॒स्मै यज॑मानायो॒ &hellip;</li>
<li>-रु रा॒या कृ॒ध्यधि॑ दा॒त्रे वो॑चः +++(९ + १० + ८ + १० = ३७।)+++</li>
</ul>
</li>
<li>
<p>सतःपङ्क्त्या वा द्वादशाक्षरयुगयुक्पादया इति पक्षे तु</p>
<ul>
<li>यत्ते॑ सोम दि॒वि ज्योति॒र्</li>
<li>यत् पृ॑थि॒व्याँ य्यदु॒राव॒न्तरि॑ख्षे  ।</li>
<li>तेना॒स्मै यज॑मानायो॒-</li>
<li>-रु रा॒या कृ॒ध्यधि॑ दा॒त्रे वो॑चः।</li>
</ul>
<p>+++(सतोबृहत्यां साधारणत एवम् भवति - ८ + ८ + १२ + ८ ।अत्र तु ८ + ११/१२ + ८ + १०)+++</p>
</li>
<li>
<p>&ldquo;पङ्क्तिर्जागतौ गायत्रौ च ॥३७।। पूर्वी चेदयुजौ सतः पङ्क्तिः ॥३८।। विपरीतौ च ॥३६॥&rdquo; इति पिङ्गललक्षणस्येषद् विकृत्या।</p>
</li>
</ul>
<h4 id="टक-10">टीका</h4>
<p>9सोमं प्रयौति - यत्त इति चतुष्पदया सतोबृहत्या दशाक्षरयुता युक्पादया । सतःपङ्क्त्या वा द्वादशाक्षरयुगयुक्पादया ॥<br>
हे सोम तव यद्दिवि ज्योतिः, यच्च पृथिव्याम्, यच्चोरौ विस्तीर्णे अन्तरिक्षे तेन राया तव धनभूतेन तेजसास्मै यजमानाय उरु कृधि भूरि देहि । यद्वा - इदं कर्म उरु विस्तीर्णं कुरु । यद्वा - इदं कर्म, राया धनेन उरु कुरु कुरुष्वेति भावः । &lsquo;ऊडिदम्&rsquo; इति रैद्युभ्यां विभक्तेरुदात्तत्वम् । &lsquo;उदात्तयणः&rsquo; इति दातृ पृथिवीभ्याम् ।</p>
<p>किञ्च, दात्रे इन्द्राय इमं यजमानम्, इदं वा कर्म, आधिक्येन वोचः ब्रूहि सर्वयजमानानामधि उपरि यजमानानामयं यजमान इति, सर्वयागानामुपर्ययं याग इति वा, इन्द्राय निवेदय । यद्वा - यजमानायोरु कृधीत्युक्तम्, कस्मात्पुनरेवं क्रि यत इत्याह - दात्रे चरुपुरोडाशदीनि देवेभ्यो ददते धार्मिकाय यजमानाय अधिब्रूहि अधिकं ब्रूहि एतत्पक्षपातेन ब्रूहि । यद्वा - स्वामित्वेन वचन मधिवचनं तत् सर्वदा कुर्वस्मै यजमानाय । &lsquo;बहुलं छन्दस्यमाङ्योगेपि&rsquo; इत्यडभावः, &lsquo;छन्दसि लुङ्लङ्लिटः&rsquo; इति लुङ् । यद्वा - द्युप्रभृतिषु स्थितं तेज एकत्र सम्भृत्य तेन यजमानस्याभिमतं साधयेति । तत्सर्वथैव मया क्रियत इति यजमानाय ब्रूहि । अध्यागच्छेत्यादिवदधिरनर्थकः । &lsquo;एभ्य एवैनं लोकेभ्यस्सम्भरति&rsquo; इति ब्राह्मणम् ॥</p>
<h3 id="मनतर-11">मन्त्रः</h3>
<p>[संयुक्तमन्त्रः - धिष॑णे वी॒डू स॒ती वी॑डयेथा॒मूर्ज॑न्दधाथा॒मूर्ज॑म्मे धत्त॒म्मा वाꣳ॑ हिꣳसिष॒म्मा मा॑ हिꣳसिष्टम्]</p>
<p>धिष॑णे वी॒डू स॒ती वी॑डयेथाम् ।</p>
<h4 id="टक-11">टीका</h4>
<p>10अधिषवणफलकेभिमृशति - धिषणे इति त्रिपदया विराजा । हे धिषणे सोमं चर्म वा धारयितुं धृष्टे । &lsquo;धृषेर्धिष च संज्ञायाम्&rsquo; इति क्युप्रत्ययः, आमन्त्रिताद्युदात्तत्वम् । ईदृश्यौ अधिषवणफलके युवां वीदू विष्टब्धे दृढे अपि सती सत्यौ । &lsquo;वा छन्दसि&rsquo; इति पूर्वसवर्णदीर्घत्वम् । वीडयेथामात्मानं संस्तम्भयतं दृढं कुरुतं, यथाभिषवकाले अभिघातेन युवयोर्विश्लेषो न भवति तथा कुरुतम् । वीडुशब्दाद्दृढवाचिनः &lsquo;तत्करोति&rsquo; इति णिच् ।</p>
<h3 id="मनतर-12">मन्त्रः</h3>
<p>ऊर्ज॑न्दधाथाम् ।</p>
<h4 id="टक-12">टीका</h4>
<p>किञ्च, ऊर्जं रसं सोमलक्षणं दधाथां धारयतम् ।</p>
<h3 id="मनतर-13">मन्त्रः</h3>
<p>ऊर्ज॑म्मे धत्तम् ।</p>
<h4 id="टक-13">टीका</h4>
<p>किञ्च, ऊर्जं बलं मे मह्यं धतं दत्तम्, यजमानस्य यागं साधयितुमविनष्टं कुरुतमित्यर्थः ।</p>
<h3 id="मनतर-14">मन्त्रः</h3>
<p>मा वाꣳ॑ हिꣳसिषम् ।<br>
मा मा॑ हिꣳसिष्टम् ।</p>
<h4 id="टक-14">टीका</h4>
<p>किञ्च, मा वां हिंसिषं अभिषवकालेभिघातेन युवयोर्हिंसाम्मा कार्षम् । अत एव मामपि युर्वां मा हिंसिष्टम् ॥</p>
<h3 id="मनतर-15">मन्त्रः</h3>
<p>[संयुक्तमन्त्रः - प्रागपा॒गुद॑गध॒राक्तास्त्वा॒ दिश॒ आ धा॑व॒न्त्वम्ब॒ नि ष्व॑र । ]</p>
<p>प्रागपा॒गुद॑गध॒राक्तास्त्वा॒ दिश॒ आ धा॑व॒न्तु ।</p>
<h4 id="टक-15">टीका</h4>
<p>11होतृचमसेंशून्परिप्लावयति - प्रागिति ॥ प्राञ्चतीति प्राक् प्राची दिक् । ऋत्विगादिना क्विन्प्रत्ययः, वस्तुत्वेन विवक्षितत्वान्नपुंसकत्वम्, &lsquo;अनिगन्तोञ्चतावप्रत्यये&rsquo; इति पूर्वपदप्रकृतिस्वरत्वम् । अपाक् प्रतीची । पूर्ववत्प्रत्ययस्स्वरश्च । उदक् उदीची । पूर्ववत्प्रत्ययस्स्वरश्च । अधराक् अधोदिक् । पूर्ववत्प्रत्ययः, कृदुत्तरपदप्रकृतिस्वरत्वम् । प्रदर्शनार्थं चासामुपादानमन्यासामपि । एवंप्रकारा या दिशस्तास्सर्वास्त्वामाधावन्तु त्वत्समीपं गच्छन्तु । हे सोम ताभिरागताभिस्तत्स्थास्त्वदीया अंशवः सर्व एव समागता भवन्ती त्यभिप्रायः । &lsquo;सोमो वै राजा दिशोभ्यध्यायत् स दिशोनु प्राविशत्&rsquo; इत्यादि ब्राह्मणम्  ॥</p>
<h3 id="मनतर-16">मन्त्रः</h3>
<p>अम्ब॒ नि ष्व॑र ।</p>
<h4 id="टक-16">टीका</h4>
<p>किञ्च, अम्ब हे मातृस्थानीय सोम । &lsquo;अम्बार्थनद्योर्ह्वस्वः&rsquo; । लतामन्त्रणं वा । निष्वर अंशुभ्यो रसात्मना निर्गच्छ । सुषामादित्वात्षत्वम् । &lsquo;अम्ब निष्वरेत्याह कामुका एनं स्त्रियो भवन्ति य एवं वेद&rsquo; इति ब्राह्मणम् ॥</p>
<h3 id="मनतर-17">मन्त्रः</h3>
<p>यत्ते॑ सो॒मादा᳚भ्य॒न्नाम॒ जागृ॑वि॒ ..<br>
तस्मै॑ ते सोम॒ सोमा॑य॒ स्वाहा᳚ ॥ [2]</p>
<h4 id="टक-17">टीका</h4>
<p>12राजन्येव षण्णामंशूनां द्वौद्वावंशू अपिसृजति प्रक्षिपति - यत्ते सोमादाभ्यमिति द्विपदया विराजा ॥
हे सोम यत्ते नामाभिधानम् । कीदृशं? अदाभ्यमनुपहिंस्यम् । दभिः प्रकृत्यन्तरमस्तीत्याहुः, &lsquo;दभेश्चेति वक्तव्यम्&rsquo; इति ततो ण्यत्, अव्ययपूर्वपदप्रकृतिस्वरत्वम् । जागृवि जागरणशीलं पापनिर्हरणादौ । &lsquo;जॄशॄस्तॄजागृभ्यः क्विन्&rsquo; इति क्विन्प्रत्ययः । &lsquo;जाग्रोविचिण्णल्ङित्सु&rsquo; इति प्रतिप्रसूय गुणः प्रतिषिध्यते । यदीदृशं तस्मै ते तवैवासाधारणाय नाम्रे स्वाहा स्वाहुताविमावंशू स्याताम् ।</p>
<p>किं पुनस्तन्नामेत्याह - सोमाय सोमेत्येवंरूपाय । स्वरूपप्रधानोयं शब्दो विशेषणत्वात् । कथमस्यैतन्नामेति यो ब्रूयात्तं प्रति नामत्वाभिव्यक्तये पुनरपि तेनैव राजामन्त्र्यते सोमेति ।<br>
अयं भावः - &lsquo;घ्नन्ति वा एतत्सोमं यदभिषुण्वन्ति&rsquo; इत्यभिषुतं राजानं नामैतज्जह्यात् कपालावस्थायां घटमिव घटशब्दः ; ततश्च &lsquo;प्राणा वा अंशवः पशवस्सोमः&rsquo; इति सोमे अंशुहीने पशवः प्राणहीनास्स्युः ; तस्मात् &lsquo;अंशूनपगृह्णाति त्रायत एवैनम्&rsquo; इति प्राणभूता अंशवः प्रथमं गृह्यन्ते ; तस्यैवा भिषूयमाणस्य सङ्घातस्याप्राणत्वप्रसङ्गात्, तन्मा भूदिति द्वौद्वावंशू अपिसृज्येते । एवं च सत्ययं प्राणवान्भवति सोमशब्दश्चैनं न जहाति, पशवश्च प्राणवन्तो भवन्तीति । प्राणभूताभ्यामंशुभ्यां सहाभिषुतत्वात्, अभिषुतस्यापि सोमशब्दवत्त्वात् अभिषुतमपि सोमशब्दो न जहातीति ।</p>
<p>सोमाय स्वाहेति, &lsquo;नमस्स्वस्तिस्वाहा&rsquo; इत्यादिना चतुर्थी । यथाग्न्यादीनां स्वाहाकारेण स्थितिरेवमस्यापि तादर्थ्ये चतुर्थी वा , सोमाय सोमशब्दस्थित्यर्थं एतौ प्रक्षिप्येते इति । ततश्च विभक्तिसंयोगात्स्वाहेत्यागन्तः (?) । द्वाभ्यामेव च प्राणवत्त्वस्य सिद्धेः द्वौद्वावेवांशू प्रक्षिप्येते । तस्माद्द्वावेव पशूनां चक्षुरादयः प्राणाः । अत्रांशूनामवग्रहणप्रदेशे महाभिषवकालभाविनोपिसर्जनमन्त्रस्य प्रासङ्गिकमाम्नानम्, यथोपधानप्रदेशे &lsquo;यानि घर्मे&rsquo; इति कपालविमोकमन्त्रस्य ॥</p>
<p>इति चतुर्थे प्रथमः ॥</p>
<h2 id="गरहगरहणसदनदमनतर">ग्रहग्रहणासादनादिमन्त्राः</h2>
<h2 id="अनवक-२-उपशगरह">अनुवाकः २ उपांशुग्रहः</h2>
<h3 id="मनतर-18">मन्त्रः</h3>
<p>वा॒चस्पत॑ये पवस्व वाजिन् ।</p>
<h4 id="टक-18">टीका</h4>
<p>1उपांशुग्रहं गृह्णाति । &lsquo;प्राणो वा एष यदुपांशुः&rsquo; इत्यादि ब्राह्मणम्  । अयं च त्रिर्हस्तेन गृह्यते । ' ब्रह्मवादिनो वदन्ति कस्मात्सत्यात्त्रयः पशूनां हस्तादानाः&rsquo;  इत्यादि ब्राह्मणम्  । तत्र प्रथममष्टकृत्वोभिषुतं प्रथमाभ्यामंशुभ्यामन्तर्धाय उपांशुं गृह्णाति - वाचस्पतय इति ॥ वाचस्पतिः प्राणः, वाचः प्रापकत्वात् । &lsquo;षष्ठ्याः पतिपुत्र&rsquo; इति विसर्जनीयस्य सत्वम् । वाचस्पतय इति &lsquo;सावेकाचः&rsquo; इति षष्ठ्या उदात्तत्वम् । तदर्थं हे सोम पवस्व आभ्यामंशुभ्यामात्मानं शोधय । हे वाजिन् वेगवन् निस्सरणे । यद्वा - अन्नवन् यागद्वारेण । &lsquo;अरुणो ह स्माहौपवेशः&rsquo; इत्यारभ्य &lsquo;प्रातस्सवनमेव तेनाप्नोति&rsquo; इति ब्राह्मणम्, &lsquo;ब्रह्मवादिनो वदन्ति पवित्रवन्तोन्ये ग्रहा गृह्यन्ते&rsquo; इत्यारभ्य &lsquo;वाचैवैनं पवयति&rsquo; इत्यन्तं च, &lsquo;षड्भिरंशुभिः पवयति&rsquo; इत्यादि च ॥</p>
<h3 id="मनतर-19">मन्त्रः</h3>
<p>वृषा॒ वृष्णो॑ अ॒ꣳ॒शुभ्या॒ङ्गभ॑स्तिपूतः ।</p>
<h4 id="टक-19">टीका</h4>
<p>2एकादशकृत्वोभिषुतं मध्यमाभ्यामन्तर्धाय द्वितीयं गृह्णाति- वृषा वृष्ण इति ॥ हे सोम वृषा वर्षिता उत्पादकस्त्वमभीष्टानाम् । &lsquo;कनिन्युवृषि&rsquo; इत्यादिना कनिन्प्रत्ययः । स एवं वृष्णस्तवैवांशुभ्यां पवस्वात्मानं गभस्तिपूतः गभस्तिभिरंशुभिः पूर्वमेव पूतश्शोधितस्सन् इदानीमंशुभ्यां पवस्वेति । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । &lsquo;वृष्णो ह्येतावंशू&rsquo;  इत्यादि ब्राह्मणम् , &lsquo;एकादशकृत्वो द्वितीयम्&rsquo; इत्यादि च ॥</p>
<h3 id="मनतर-20">मन्त्रः</h3>
<p>दे॒वो दे॒वाना᳚म्प॒वित्र॑मसि &hellip; <br>
येषा᳚म्भा॒गोऽसि॒ तेभ्य॑स्त्वा +++(गृण्हामि)+++।</p>
<h4 id="टक-20">टीका</h4>
<p>3द्वादशकृत्वोभिषुतमुत्तमाभ्यामन्तर्धाय तृतीयं गृह्णाति - देवो देवानामिति ॥ हे सोम देवो देवनादिगुणयुक्तस्त्वं देवानां पावित्रं पावनकारणमसि । &lsquo;पुवस्संज्ञायां&rsquo; इतीत्रप्रत्ययः । त्वं हि देव एव सन् देवानां पवित्रमसीति भावः । केषाम्? येषां त्वं देवानां भागोसि तेषां पवित्रमसि । भज्यत इति भागः, कर्मणि घञ्, &lsquo;कर्षात्त्वतः&rsquo; इत्यन्तोदात्तत्वम् । तस्मात्तेभ्यस्त्वां गृह्णामीति शेषः । त्वं चाभ्यामंशुभ्यां पवस्वात्मानमिति सम्बध्यते । &lsquo;देवो ह्येष सन् देवानां पवित्रम्&rsquo; इत्यादि ब्राह्मणम्  । &lsquo;द्वादशकृत्वस्तृतीयं&rsquo; इत्यादि च ॥</p>
<h3 id="मनतर-21">मन्त्रः</h3>
<p>स्वाङ्कृ॑तोऽसि।</p>
<h4 id="टक-21">टीका</h4>
<p>4प्रतिप्रस्थातुर्हस्ताद्गृहमादत्ते - स्वां कृतोसीति ॥ स्वीकृतोसीत्यर्थः । अस्वस्स्वो भवतीति स्वाम्, च्विः, ईत्वापवाद आम्भावश्छान्दसः । &lsquo;ऊर्यादिच्विडाचश्च&rsquo; इति गतित्वात् &lsquo;गतिरनन्तरः&rsquo; इति पूर्वपदप्रकृतिस्वरत्वम् । &lsquo;प्राणमेव स्वमकृत&rsquo; इति ब्राह्मणम् ॥</p>
<h3 id="मनतर-22">मन्त्रः</h3>
<p>मधु॑मतीर्न॒ इष॑स्कृधि ।</p>
<h4 id="टक-22">टीका</h4>
<p>5ग्रहमवेक्षते - मधुमतीरिति ॥ मधुमत्यः मधुररसाः इषः अन्नानि नः अस्माकं कृधि कुरु । मधुमतीः कुर्विति वा । प्राणात्मना ग्रह उच्यते, &lsquo;प्राणो वा एष यदुपांशुः&rsquo; इति चाभेदं प्रतिपादयति । &lsquo;सर्वमेवास्मा इदं स्वदयति&rsquo; इति ब्राह्मणम् । करोतेर्लोटि &lsquo;बहुलं छन्दसि&rsquo; इति शपो लुक् । ' श्रुश्रुणुपॄकृवृभ्यश्छन्दसि&rsquo; इति हेर्धिभावः । &lsquo;कः करत्&rsquo; इत्यादिना विसर्जनीयस्य सत्वम् ॥</p>
<h3 id="मनतर-23">मन्त्रः</h3>
<p>विश्वे᳚भ्यस्त्वेन्द्रि॒येभ्यो॑ दि॒व्येभ्य॒ᳶ पार्थि॑वेभ्यः ।</p>
<h4 id="टक-23">टीका</h4>
<p>6एनमूर्ध्वमुन्मार्ष्टि - विश्वेभ्य इति ॥ विश्वेभ्यः इन्द्रियेभ्य इन्द्रेणेश्वरेण सृष्टेभ्यः । &lsquo;इन्द्रियमिन्द्रलिङ्गम्&rsquo; इत्यादौ निपात्यते । के पुनस्ते ? देवा मनुष्याश्च । &lsquo;उभयेष्वेव देवमनुष्येषु प्राणान्दधाति&rsquo; इति ब्राह्मणम् । तानेवाह – दिव्येभ्यः पार्थिवेभ्य इति । दिवमर्हन्तीति दिव्याः । &lsquo;छन्दसि च&rsquo; इति यत्प्रत्ययः । पृथिव्यां भवाः पार्थिवाः । &lsquo;पृथिव्या ञाञौ&rsquo; इत्यञ्प्रत्ययः । एतेभ्यस्त्वामुपांशुग्रहं प्राणभूतमुन्मार्ज्मीति शेषः । एतेषां प्राणस्थित्यर्थं, यदाह &lsquo;उभयेष्वेव देवमनुष्येषु प्राणान्दधाति&rsquo; इति । यद्वा - इन्द्रियशब्देन चक्षुरादीनामधिपतय आदित्यादय उच्यन्ते । तत्र दिव्यानि ज्ञानेन्द्रियाणि, पार्थिवानि कर्मेन्द्रियाणि, तदर्थं त्वामुन्मार्ज्मीति ॥</p>
<h3 id="मनतर-24">मन्त्रः</h3>
<p>मन॑स्त्वाष्टु।</p>
<h4 id="टक-24">टीका</h4>
<p>7तमादायोत्तिष्ठति - मनस्त्वाष्ट्विति ॥ मननधर्मा प्राणो मन इत्युच्यते । सूर्यार्त्मना हे ग्रह मनस्त्वा त्वामष्टु अश्नुभ्यां व्याप्नोतु । अश्नोतेर्व्यत्ययेन परस्मैपदम्, &lsquo;बहुलं छन्दसि&rsquo; इति शपो लुक्, व्रश्चादिना षत्वम् । &lsquo;मनस्त्वाष्ट्वित्याह मन एवाश्नुते&rsquo; इत्यादि ब्राह्मणम्  ॥</p>
<h3 id="मनतर-25">मन्त्रः</h3>
<p>उ॒र्व॑न्तरि॑ख्षमन्वि॑हि ।</p>
<h4 id="टक-25">टीका</h4>
<p>8आहवनीयं प्रति गच्छति - उर्विति ॥ व्याख्यातम् । &lsquo;अन्तरिक्षदेवत्यो हि प्राणः&rsquo; इत्यादि ब्राह्मणम्  ॥</p>
<ul>
<li>[ प्रत्यागच्छति - उर्विति गायत्र्यैकपदया ॥ उरु विस्तीर्णमन्तरिक्षं अन्विहि अनुगच्छ । महान् पन्थाः, सुखेन गच्छेति भावः ॥]</li>
</ul>
<h3 id="मनतर-26">मन्त्रः</h3>
<p>[संयुक्तमन्त्रः - स्वाहा᳚ त्वा सुभव॒स्सूर्या॑य ]</p>
<p>स्वाहा᳚ त्वा ।<br>
सु॒भ॒व॒स्सूर्या॑य  +++(त्वा स्वाहा᳚ )+++।</p>
<h4 id="टक-26">टीका</h4>
<p>9जुहोति - स्वाहा त्वेति ॥ हे ग्रह उपांशो त्वा त्वां स्वाहा स्वाहुतं करोमीति शेषः । हे सुभवः हे प्राणात्मक, उक्तं हि - &lsquo;प्राणो वा एष यदुपांशुः&rsquo; इति । तत्र स्वस्मादात्मनो जाताः स्वभवसः प्राणाः । &lsquo;गतिकारकयोरपि&rsquo; इति भवतेरसुन् । &lsquo;प्राणा वै स्वभवसो देवाः&rsquo; ` इति च ब्राह्मणम् । तत्र स्वभवसो देवान् सुभव इत्याचष्टे परोक्षत्वाय । &lsquo;तेष्वेव परोक्षं जुहोति&rsquo; इत्यादि ब्राह्माणम् । तत्र पूर्वपदस्य सम्प्रसारणं, उत्तरपदस्य विभक्तिव्यत्ययः कृतः । सूर्याय प्राणानामात्मभूताय त्वां स्वाहुतं करोमीति ॥</p>
<h3 id="मनतर-27">मन्त्रः</h3>
<p>दे॒वेभ्य॑स्त्वा मरीचि॒पेभ्यः॑।</p>
<h4 id="टक-27">टीका</h4>
<p>10ग्रहलेपं पाणिना मध्यमे परिधौ निमार्ष्टि - देवेभ्यस्त्वेति ॥ मरीचिशब्देन मरीचिमान् सूर्य उच्यते, यस्मै ग्रहः पूर्वं हुतः । &lsquo;लुगकारेकाररेफाश्च&rsquo; इति मत्वर्थीयस्य लुक् । साहचर्याद्वोच्यते । मरीचिमत्सूर्यमण्डलं पान्ति रक्षन्तीति मरीचिपाः रश्मयः । &lsquo;आदित्यस्य वै रश्मयो देवा मरीचिपाः&rsquo; इति ब्राह्मणम् । यद्वा - आदित्यस्य् मरीचिनैव विश्वं पान्ति तामेव पिबन्तीति वा मरीचिपाः देवविशेषाः । &lsquo;आदित्यस्व वै रश्मयः&rsquo; इति च गुणभूतत्वमुच्यते । आदित्यस्य रश्मिस्थानीया इति यावत् । तेभ्यो देवेभ्यस्त्वां ग्रहलेपं निमार्ज्मीति शेषः ॥</p>
<h3 id="मनतर-28">मन्त्रः</h3>
<p>ए॒ष ते॒ योनिः॑ ।</p>
<h4 id="टक-28">टीका</h4>
<p>11आग्रयणस्थाल्याः ग्रहस्य संस्रावमपनयति - एष ते योनिरिति ॥ हे उपांशुसंस्राव एष आग्रयणस्थाल्याख्यस्ते तव योनिः स्थानम्, यत्र निहितस्त्वं यागसिद्ध्यै सम्पत्स्यसे । अतस्तं प्रविशेति शेषः ॥</p>
<h3 id="मनतर-29">मन्त्रः</h3>
<p>प्रा॒णाय॑ त्वा ॥ [3]</p>
<h4 id="टक-29">टीका</h4>
<p>12उपांशुपात्रं दक्षिणत उपांशुसवनेन संस्पृष्टं सादयति - प्राणायत्वेति ॥ प्राणार्थं त्वां सादयामीति शेषः । थाथादिस्वरेणान्तोदात्तः प्राणशब्दः । &lsquo;प्राणापानौ वा एतौ यदुपांश्वन्तर्यामौ व्यान उपांशुसवनः&rsquo; इत्यादि ब्राह्मणम् , &lsquo;सवर्मायुरेति&rsquo; इत्यन्तम् ॥</p>
<p>इति चतुर्थे द्वितीयः ॥</p>
<h2 id="अनवक-३-अनतरयमगरह">अनुवाकः ३ अन्तर्यामग्रहः</h2>
<h3 id="मनतर-30">मन्त्रः</h3>
<p>उ॒प॒या॒मगृ॑हीतोऽसि।</p>
<h4 id="टक-30">टीका</h4>
<p>1उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥</p>
<h3 id="मनतर-31">मन्त्रः</h3>
<p>[संयुक्तमन्त्रः - अ॒न्तर्य॑च्छ मघवन्पा॒हि सोम॑मुरु॒ष्य राय॒स्समिषो॑ यजस्वा॒न्तस्ते॑ दधामि॒ द्यावा॑पृथि॒वी अ॒न्तरु॒र्व॑न्तरि॑ख्षꣳ स॒जोषा॑ दे॒वैरव॑रै॒ᳶ परै᳚श्चान्तर्या॒मे म॑घवन्मादयस्व ]</p>
<p>[अ॒न्तर्य॑च्छ  मघवन्पा॒हि सोम॑म् ..<br>
उ॒रु॒ष्य राय॒स्समिषो॑ यजस्व ।<br>
अ॒न्तस्ते॑ दधामि॒ द्यावा॑पृथि॒वी ..<br>
अ॒न्तरु॒र्व॑न्तरि॑ख्षम् ।।<br>
स॒जोषा॑ दे॒वैरव॑रै॒ᳶ परै᳚श्च ..<br>
अ॒न्त॒र्या॒मे म॑घवन् मादयस्व ] +++( षट्पदा अष्टिः)+++</p>
<h4 id="टक-31">टीका</h4>
<p>2सम्प्रति सोमस्य स्वामिनं प्रार्थयते - &lsquo;अन्तर्यच्छ&rsquo; इत्यादिकयाऽष्ट्या षट्पदया । &lsquo;अन्तरुर्वन्तरिक्षम्&rsquo; इति चतुर्थः पादः, अन्य एकादशाक्षराः ।</p>
<p>ननु पुरस्तादुपयामत्वाद्यजुषानेन भवितव्यम्, यथा &lsquo;पुरस्तादुपयामा यजुषा गृह्यन्ते&rsquo; इति । नैवम् ; वृत्तिसंयोगादृचैवानया भवितव्यम् ।<br>
किञ्च पुरस्तादुपयामाम्नानमेवास्य ऋक्त्वे लिङ्गम् ; तथा हि - &lsquo;ये यजुषा गृह्यन्ते ते पुरस्तादुपयामाः कार्याः&rsquo; इति वचनप्राप्तत्वादेव पुरस्तादुपयामस्य पाठोनर्थकस्स्यात् । ऋक्त्वे तु &lsquo;ये ऋचा गृह्यन्ते ते उपरिष्तादुपयामाः कार्याः&rsquo; इति प्राप्ते तदपवादत्वेन पुरस्तादुपयामस्य पाठो युज्यते ।<br>
एष एव न्यायः &lsquo;उपयामगृहीतोसीन्द्राय त्वा बृहद्वते&rsquo; इत्यत्रापि । &lsquo;आ वायो भूष शुचिपाः&rsquo; इत्यादय ऋच उपरिष्टादुपयामाः पठ्यन्ते । ऋचामेव हि पुरस्तादुपरिष्टाद्वा उपयामः पठ्यते ; यजूंषि पुनः निरुपयामान्येव पठ्यन्ते &lsquo;सुशर्मासि&rsquo; इत्यादीनि । तेषां तु वचनप्राप्तं पुरस्तादुपयामतम् । तत्रापि क्वचिदपवादत्वेन उपरिष्टादुपयामत्वमारभ्यते, &lsquo;मधुश्च माधवश्च&rsquo; इत्यादौ ।<br>
अन्ये तु - तान्यपि पुरस्तादुपयामान्येवेत्याहुः यथा - &lsquo;उपयामगृहीतोसि&rsquo; इति &lsquo;मधुश्च&rsquo; इत्यादि ॥</p>
<p>मन्त्रार्थस्तूच्यते - हे मघवन् धनवन् इन्द्र, सोमेन धनेनान्नेन वा, इमं गृह्यमाणं सोमं, होमकाले सूर्यात्मना स्थित्वा, पाहि पिब, पीत्वा चान्तरुदरस्य मध्ये यच्छ स्थापय । पिबतेर्लोटि &lsquo;बहुलं छन्दसि&rsquo; इति शपो लुक्, वाक्यादित्वान्न निहन्यते ।</p>
<h3 id="मनतर-32">मन्त्रः</h3>
<p>उ॒रु॒ष्य राय॒स्समिषो॑ यजस्व ।</p>
<h4 id="टक-32">टीका</h4>
<p>एवमुरुष्य रक्ष रायः धनानि च यजमानस्य स्वभूतानि । छान्दसः कण्ड्वादियगन्तः उरुष्यतिः । किञ्च, इषः अन्नानि संयजस्व सम्यक्सङ्गमय, देहि वा यजमानाय । यद्वा - इषः प्रजा एषणीयत्वात्, तास्सम्यग्याजय यथा यजनशीला भवन्ति तथा कुरु । अन्तर्भावितण्यर्थोत्र यजिः, णिलुग्वा &lsquo;बहुलं संज्ञाच्छन्दसोः&rsquo; इति ।</p>
<h3 id="मनतर-33">मन्त्रः</h3>
<p>अ॒न्तस्ते॑ दधामि॒ द्यावा॑पृथि॒वी ।</p>
<p>अ॒न्तरु॒र्व॑न्तरि॑ख्षम्।</p>
<h4 id="टक-33">टीका</h4>
<p>किञ्च ते तव प्रसादादहं द्यावापृथिवी द्यावापृथिव्यौ उरु चान्तरिक्षं अनेन ग्रहेणान्तर्दधामि अन्तर्हिर्तं करोमि भ्रातृव्याणाम्, यथा भ्रातृव्यैरदृश्यमाना एषु लोकेषु यजेम । यद्वा - भ्रातृव्याणामस्माकं च मध्ये इमान् लोकान्दधामि एभ्यो लोकेभ्यस्स्तानपसारयामीत्यर्थः । यद्वा - द्युप्रभृतिभिश्शब्दैस्तत्स्था भ्रातृव्या उच्यन्ते, तानन्तर्दधामि अन्तरितान्करोमि नाशयामीत्यर्थः । &lsquo;एभिरेव लोकैर्यजमानो भ्रातृव्यानन्तर्धत्ते&rsquo; इति ब्राह्मणम् ।  <br>
यद्वा - द्युप्रभृतीन् लोकान् मदीयेन तेजसान्तर्दधामि छादयामि यथा हमेवेदं सर्वं स्यां, यथान्तर्यामेण सर्वमन्तर्धाय त्वमेव सर्वमभूः ।</p>
<h3 id="मनतर-34">मन्त्रः</h3>
<p>स॒जोषा॑ दे॒वैरव॑रै॒ᳶ परै᳚श्च ..<br>
अ॒न्त॒र्या॒मे म॑घवन् मादयस्व ।</p>
<h4 id="टक-34">टीका</h4>
<p>यथा &lsquo;ते देवा अमन्यन्तेन्द्रो वा इदमभूद्यद्वयꣳस्म इति तेब्रुवन्मघवन्ननु न आ भज&rsquo; इति ; इन्द्र एवेदं सवर्मभूत्, यद्वयमपि भवितुमिच्छामः ; तस्मान्मघवन्नस्मानाभज विभक्तान्कुर्विति तेब्रुवन् देवाः ; मघवांस्तानपि ये चैव देवाः परे उपरिस्थिताः उत्तमाः ये चावरे अधस्स्थिता निकृष्टास्तानुभयानन्वाभजत् विभक्तानकरोदिति ।<br>
तदिदमाह – अवरैः परैश्च देवैस्सजोषाः सहप्रीयमाणः सेवमानो वा । &lsquo;परादिश्छन्दसि बहुलम्&rsquo; इत्युत्तरपदाद्युदात्तत्वम् । अन्तर्यामे हूयमाने, मघवन् मादयस्व तर्पयस्व यज्ञात्मना स्थितमात्मानं द्विप्रकारांश्च देवान् न केवलमात्मानमेव । &lsquo;यज्ञादेव यजमानं नान्तरेति&rsquo; इति ब्राह्मणम् । &lsquo;देवा वै यद्यज्ञेऽकुर्वत तदसुरा अकुर्वत ते देवा उपांशौ यज्ञं सꣳस्थाप्यमपश्यन्&rsquo;  इत्यादि ब्राह्मणम्  । &lsquo;यदुभावपवित्रौ गृह्येयाताम्&rsquo; इत्यादि च ।<br>
केचिदाहुः - हे मघवन् सोममिममन्तर्यच्छ तस्याधोदेशे निधाय तिरोहितं कुरु । तथा च कृत्वा पाहि रक्ष यथा न मे भ्रातृव्याः पश्येयुः । &lsquo;उरुष्य रायः&rsquo; इत्यादि पूर्ववत् ॥</p>
<h3 id="मनतर-35">मन्त्रः</h3>
<p>स्वाङ्कृ॑तोऽसि ।</p>
<h4 id="टक-35">टीका</h4>
<p>3स्वां कृतोसीति ग्रहमादत्ते ॥</p>
<h3 id="मनतर-36">मन्त्रः</h3>
<p>मधु॑मतीर्न॒ इष॑स्कृधि ।</p>
<h4 id="टक-36">टीका</h4>
<p>4मधुमतीर्न इतीक्षते ॥</p>
<h3 id="मनतर-37">मन्त्रः</h3>
<p>विश्वे᳚भ्यस्त्वेन्द्रि॒येभ्यो॑ दि॒व्येभ्य॒ᳶ पार्थि॑वेभ्यः।</p>
<h4 id="टक-37">टीका</h4>
<p>5विश्वेभ्य इत्युन्मार्ष्टि ॥</p>
<h3 id="मनतर-38">मन्त्रः</h3>
<p>मन॑स्त्वाष्टु ।</p>
<h4 id="टक-38">टीका</h4>
<p>6मनस्त्वेत्युत्तिष्ठति ॥</p>
<h3 id="मनतर-39">मन्त्रः</h3>
<p>उ॒र्व॑न्तरि॑ख्ष॒मन्वि॑हि ।</p>
<h4 id="टक-39">टीका</h4>
<p>7उर्वन्तरिक्षमित्येति ॥</p>
<h3 id="मनतर-40">मन्त्रः</h3>
<p>स्वाहा᳚ त्वा सुभव॒स्सूर्या॑य ।</p>
<h4 id="टक-40">टीका</h4>
<p>8स्वाहेत्याहवनीये जुहोति ॥</p>
<h3 id="मनतर-41">मन्त्रः</h3>
<p>दे॒वेभ्य॑स्त्वा मरीचि॒पेभ्यः॑ ।</p>
<h4 id="टक-41">टीका</h4>
<p>9देवेभ्य इति परिधौ निमार्ष्टि ॥</p>
<h3 id="मनतर-42">मन्त्रः</h3>
<p>ए॒ष ते॒ योनिः॑।</p>
<h4 id="टक-42">टीका</h4>
<p>10एष ते योनिरित्याग्रयणस्थाल्यां संस्रावमपनयति ॥</p>
<ul>
<li>[आग्रयणस्थाल्याः ग्रहस्य संस्रावमपनयति - एष ते योनिरिति ॥ हे उपांशुसंस्राव एष आग्रयणस्थाल्याख्यस्ते तव योनिः स्थानम्, यत्र निहितस्त्वं यागसिद्ध्यै सम्पत्स्यसे । अतस्तं प्रविशेति शेषः ॥]</li>
</ul>
<h3 id="मनतर-43">मन्त्रः</h3>
<p>अ॒पा॒नाय॑ त्वा ॥ [4]</p>
<h4 id="टक-43">टीका</h4>
<p>11उत्तरत उपांशुसवनेन संस्पृष्टं सादयति - अपानाय त्वेति ॥ व्याख्याता मन्त्राः ॥</p>
<p>इति चतुर्थे तृतीयः ॥</p>
<h2 id="अनवक-४--वयवय-ऐनदरवयवगरह">अनुवाकः ४  वायव्य-ऐन्द्रवायवग्रहौ</h2>
<h3 id="मनतर-44">मन्त्रः</h3>
<p>आ वा॑यो भूष शुचिपा॒ उप॑ नस्स॒हस्र॑न्ते नि॒युतो॑ विश्ववार ।<br>
उपो॑ ते॒ अन्धो॒ मद्य॑मयामि॒ यस्य॑ देव दधि॒षे पू᳚र्व॒पेय᳚म् ॥</p>
<h4 id="टक-44">टीका</h4>
<p>1ऐन्द्रवायवपात्रेण वायव्यं गृह्णाति - आवायो इति चतुष्पदया त्रिष्टुभा ॥ हे वायो शुचिपाः शुचेश्शुद्धस्य पातः । उपेत्युपसर्गश्रुतेर्योग्यं क्रियापदमध्याह्रियते । नः अस्मानुपेत्य, इममस्मदीयं सोमं पानेनाभूष आ समन्तादलं कुरु । यद्वा - अस्मदीयं यज्ञमागमनेनालङ्कुरु । भूष अलङ्कारे, भौवादिकः । कथमनेनागमनेन यज्ञोलङ्क्रियत इत्याह - विश्ववार निजबलेन विश्वस्यावारक , विश्वेषां वा वरणीय, ते तव सहस्रं नियुतः अश्वाः, अतस्तवैवागमनं भूषणाय भवति ।<br>
हे वायो नियुतमश्वा अस्मानुपयान्तु । यद्वा - वायो आभूषय यज्ञं । तदर्थं किं क्रियतामित्याह – तव सहस्रं नियुतः अस्मानुपागच्छन्तु । यद्वा - भूषेत्यामन्त्रितमेव, भूषयतीति भूषः अलङ्कर्ता कस्य ? तस्य यत्र यत्र गच्छतीति । हे एवंगुणक वायो, तव सहस्रं नियुतोस्मानुपयन्तु तैस्सहितस्सन्नस्मत्सकाशमागच्छेत्यर्थः । उपसर्गद्वयेन क्रियापदमध्याह्रियते । उपो इत्युपशब्दस्यार्थे वर्तते । उपो अयामि समीपं प्रापयामि । किं सोमम् । अहं तुभ्यमागताय सोममुपहरामि । इ गतौ भौवादिकः अन्तर्भावितण्यर्थः णिलुग्वा । कीदृशमित्याह – अन्धः अदनीयम् । &lsquo;अदेर्नुम्धश्च&rsquo; इत्यसुन् । मद्यं मदकरम् । &lsquo;गदमदचर&rsquo; इत्यादिना यत्, &lsquo;यतो  नावः&rsquo; इत्याद्युदात्तत्वम् ।<br>
पुनश्च सोमो विशेष्यते - हे देव वायो यस्य पूर्वपेयं प्रथमपानं त्वं दधिषे दधासि आचरसि, यं लब्ध्वा प्रथमं पिबसि, अन्यमग्रेपिबन्तं न क्षमसे यागेषु । &lsquo;छन्दसि लुङ्लङ्लिटः&rsquo; इति दधातेर्लिट् । पिबतेर्भावे &lsquo;अचो यत्&rsquo;, कृदुत्तरपदप्रकृतिस्वरत्वम्, &lsquo;यतो नावः&rsquo; ॥</p>
<h3 id="मनतर-45">मन्त्रः</h3>
<p>उ॒प॒या॒मगृ॑हीतोऽसि, वा॒यवे᳚ त्वा  ।</p>
<h4 id="टक-45">टीका</h4>
<p>एवमिमामनुद्रुत्य गृह्णाति ॥ हे सोम त्वमपि उपयामगृहीतोसि, अतो वायवे त्वां गृह्णामीति शेषः । जुष्टमिति केचिच्छेषमिच्छन्ति, इष्टं सेव्यं वा गृह्णामीत्यर्थः ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<h3 id="मनतर-46">मन्त्रः</h3>
<p>इन्द्र॑वायू इ॒मे सु॒ता उप॒ प्रयो॑भि॒रा ग॑त॒म् ।<br>
इन्द॑वो वामु॒शन्ति॒ हि ॥</p>
<h4 id="टक-46">टीका</h4>
<p>2तस्मिन्नैन्द्रवायवं गृह्णाति - इन्द्रवायू इति गायत्र्या ॥ हे इन्द्रवायू इमे सोमास्सुताः अभिषुताः युष्मदर्थं सम्यक्संस्कृताः, अतः उपागतं उपागच्छतम् । &lsquo;बहुलं छन्दसि&rsquo; इति शपो लुक् । प्रयोभिरन्नैस्सह यान्यस्मभ्यं दास्यसे तान्यप्यादायागच्छतामिति । प्रीणतेरसुन्प्रत्ययः । हि यस्मादर्थे, यस्मादेते इन्दवः सामा वा युवां उशन्ति कामयन्ते युवयोरागमनं प्रतीक्षन्ते, तस्मादुपागच्छतामिति । &lsquo;उन्देरिच्चादेः&rsquo; इत्युप्रत्ययः, आदेरिः, &lsquo;यद्धितुपरं छन्दसि&rsquo; इति निघातप्रतिषेधः ॥</p>
<h3 id="मनतर-47">मन्त्रः</h3>
<p>उ॒प॒या॒मगृ॑हीतोऽसि,   इन्द्रवा॒युभ्या᳚न्त्वा ।</p>
<h4 id="टक-47">टीका</h4>
<p>इमामनुद्रुत्य उपयामगृहीतोसीन्द्रवायुभ्यां त्वेति गृह्णाति ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<h3 id="मनतर-48">मन्त्रः</h3>
<p>ए॒ष ते॒ योनि॑स्स॒जोषा᳚भ्यान्त्वा ॥  [5]</p>
<h4 id="टक-48">टीका</h4>
<p>3सादयति ॥ एष ते योनिः स्थानम् । ततस्सजोषाभ्यां समानप्रीतिभ्यां, सहसेवमानाभ्यां वा इन्द्रवायुभ्यां त्वामत्र सादयामीति शेषः । &lsquo;देवताद्वन्द्वे च&rsquo; इत्यस्य पूर्वोत्तरपदप्रकृतिस्वरत्वस्य &lsquo;नोत्तरपदेनुदात्तादौ&rsquo; इति प्रतिषेधे समासान्तोदात्तत्वमेवेन्द्रवायुशब्दस्य । &lsquo;वाग्वा एषा यदैन्द्रवायवः&rsquo; इत्यादि ब्राह्मणम्  । &lsquo;सोब्रवीद्वरं वृणै मह्यं चैवैषः&rsquo; इत्यादि च ॥</p>
<ul>
<li>[आग्रयणस्थाल्याः ग्रहस्य संस्रावमपनयति - एष ते योनिरिति ॥ हे उपांशुसंस्राव एष आग्रयणस्थाल्याख्यस्ते तव योनिः स्थानम्, यत्र निहितस्त्वं यागसिद्ध्यै सम्पत्स्यसे । अतस्तं प्रविशेति शेषः ॥]</li>
</ul>
<p>इति चतुर्थे चतुर्थः ॥</p>
<h2 id="अनवक-५-मतरवरणगरह">अनुवाकः ५ मैत्रावरुणग्रहः</h2>
<h3 id="मनतर-49">मन्त्रः</h3>
<p>अ॒यँव्वा᳚म्मित्रावरुणा सु॒तस्सोम॑ ऋतावृधा ।<br>
ममेदि॒ह श्रु॑त॒ꣳ॒ हव᳚म् ।।</p>
<h4 id="टक-49">टीका</h4>
<p>1मैत्रावरुणं गृह्णाति - अयं वामिति गायत्र्या त्रिपदया ॥<br>
हे मित्रावरुणा मित्रावरुणौ, ऋतावृव्धा ऋतावृधौ, ऋतस्य सत्यस्य यज्ञस्य वा वर्धयितारौ । उभयत्र &lsquo;सुपां सुछुक्&rsquo; इत्याकारः । &lsquo;वृधेः क्विप्&rsquo; &lsquo;अन्येषामपि दृश्यते&rsquo; इत्युपपदस्य दीर्घः । अयं सोमः वां युवयोः अर्थाय सुतः अभिषुतः । इदिति हेतौ । यस्मादेवं तस्मादिहास्मिन्कर्मणि मम हवमाह्वानं श्रुतं श्रुणुतम् । श्रुत्वा चागत्य सोमं पिबतमित्यर्थः । &lsquo;भावेनुपसर्गस्य&rsquo; इति ह्वयतेरप्सम्प्रसारणं च । शृणोतेर्लेटि &lsquo;बहुलं छन्दसि&rsquo; इति शपो लुक् ॥</p>
<h3 id="मनतर-50">मन्त्रः</h3>
<p>उ॒प॒या॒मगृ॑हीतोऽसि, मि॒त्रावरु॑णाभ्यान्त्वा  ।</p>
<h4 id="टक-50">टीका</h4>
<p>इमामनुद्रुत्य उपयामगृहीतोसि मित्रावरुणाभ्यां त्वेति गृह्णाति ॥ &lsquo;देवताद्वन्द्वे च&rsquo; इति पूर्वोत्तरपदयोर्युगपत्प्रकृतिस्वरत्वम् ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<h3 id="मनतर-51">मन्त्रः</h3>
<p>ए॒ष ते॒ योनि॑र् ऋता॒युभ्या᳚न्त्वा ॥  [6]</p>
<h4 id="टक-51">टीका</h4>
<p>2एष ते योनिर् ऋतायुभ्यां त्वेति सादयति ॥</p>
<ul>
<li>[आग्रयणस्थाल्याः ग्रहस्य संस्रावमपनयति - एष ते योनिरिति ॥ हे उपांशुसंस्राव एष आग्रयणस्थाल्याख्यस्ते तव योनिः स्थानम्, यत्र निहितस्त्वं यागसिद्ध्यै सम्पत्स्यसे । अतस्तं प्रविशेति शेषः ॥]</li>
</ul>
<p>ऋतं सत्यं यज्ञं वा आत्मनो यजमानानां वा इच्छतीति ऋतायुः । ' छन्दसि परेच्छायामापै&rsquo; इति क्यच्, &lsquo;न च्छन्दस्यपुत्रस्य&rsquo; इतीत्वप्रति षेधः, &lsquo;क्याच्छन्दसि&rsquo; इत्युप्रत्ययः । &lsquo;मित्रं देवा अब्रुवन्&rsquo;  इत्यादि ब्राह्मणम्  । &lsquo;सोब्रवीद्वरं वृणै मह्यं चैवैष मित्राय च&rsquo; इत्यादि च । &lsquo;तावब्रूतां वरं वृणावहा एक एवावत्पूर्वो ग्रहो गृह्यातै&rsquo; इत्यादि च ॥</p>
<p>इति चतुर्थे पञ्चमः ॥</p>
<h2 id="अनवक-६-आशवनगरह">अनुवाकः ६ आश्विनग्रहः</h2>
<h3 id="मनतर-52">मन्त्रः</h3>
<p>या वा॒ङ्कशा॒ मधु॑म॒त्यश्वि॑ना सू॒नृता॑वती ।<br>
तया॑ य॒ज्ञम्मि॑मिख्षतम् ।।</p>
<h4 id="टक-52">टीका</h4>
<p>1बहिष्पवमाने स्तुते आश्विनं गृह्णाति - या वां कशेति गायत्र्या त्रिपदया ॥ हे अश्विना अश्विनौ । पूर्ववदाकारः । मधुमती मधुकररसवती । सूनृतावती, प्रियं सूनृतं वचनं, तद्वती । &lsquo;अन्येषामपि दृश्यते&rsquo; इति दीर्घत्वम् । इर्दृशी या वां युवयोः, कशा वाक्प्रवृत्तिसूक्तिलक्षणा युष्मद्विषयास्माभिः क्रियमाणा, तया हेतुभूतया तां श्रोतुं यज्ञमिमं मिमिक्षतम् आगत्योत्पादयितुमिच्छतम् । मिहेस्सनि ढत्वे &lsquo;षढोः कस्सि&rsquo; इति कत्वम् । तया वा करणभूतया यज्ञं निर्वर्तयतम् ॥</p>
<h3 id="मनतर-53">मन्त्रः</h3>
<p>उ॒प॒या॒मगृ॑हीतोऽसि, अ॒श्विभ्या᳚न्त्वा ।</p>
<h4 id="टक-53">टीका</h4>
<p>इत्यनुद्रुत्य +++(पूर्वमन्त्रानुगुण्येन आनुपूर्वी इमामनुद्रुत्य इति स्यात् )+++
उपयामगृहीतोस्यश्विभ्यां त्वेति गृह्णाति ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<h3 id="मनतर-54">मन्त्रः</h3>
<p>ए॒ष ते॒ योनि॒र्माध्वी᳚भ्यान्त्वा ॥ [7]</p>
<h4 id="टक-54">टीका</h4>
<p>2एष ते योनिर्माध्वीभ्यां त्वेति सादयति ॥</p>
<ul>
<li>[आग्रयणस्थाल्याः ग्रहस्य संस्रावमपनयति - एष ते योनिरिति ॥ हे उपांशुसंस्राव एष आग्रयणस्थाल्याख्यस्ते तव योनिः स्थानम्, यत्र निहितस्त्वं यागसिद्ध्यै सम्पत्स्यसे । अतस्तं प्रविशेति शेषः ॥]</li>
</ul>
<p>मध्वस्यास्तीति मध्वम् मधुभाजनं, दृतिरूपम् । &lsquo;यो हि वां मधुनो दृतिः&rsquo; इत्यादौ प्रसिद्धम् । तदन्तान्मत्वर्थीय इकारः । &lsquo;ऋत्व्यवास्त्व्यवास्त्व&rsquo; इत्यादौ &lsquo;माध्वी&rsquo; इति निपात्यते । यद्वा - मध्वेव माध्वी, आग्नीध्रादिवत्स्वार्थेऽञ्, माध्वीभ्यामिति मधुमद्भ्यामित्यर्थः । &lsquo;यज्ञस्य शिरोच्छिद्यत ते देवा अश्विनावब्रुवन्&rsquo; इत्यादि ब्राह्मणम्  । &lsquo;ते देवा अब्रुवन्नपूतौ वा इमौ&rsquo; इत्यादि च &lsquo;तस्माद्बहिष्पवमाने स्तुत आश्विनो गृह्यते&rsquo; इत्यन्तम् । &lsquo;वाग्वा ऐन्द्रवायवः&rsquo; इत्यादि च ॥</p>
<p>इति चतुर्थे षष्ठोनुवाकः ॥</p>
<h2 id="अनवक-७-आशवनगरह">अनुवाकः ७ आश्विनग्रहः</h2>
<h3 id="मनतर-55">मन्त्रः</h3>
<p>प्रा॒त॒र्युजौ॒ वि मु॑च्येथा॒मश्वि॑ना॒वेह ग॑च्छतम् ।<br>
अ॒स्य सोम॑स्य पी॒तये᳚ ॥</p>
<h4 id="टक-55">टीका</h4>
<p>1पुनरप्याश्विनग्रहणमन्त्रः - प्रातर्युजाविति गायत्री त्रिपदा । पूर्वेण सहास्य विकल्पः ॥ हे अश्विनौ यौ युवां प्रातर्युजौ प्रातर्योक्तारौ तौ विमुच्येथाम् यजमानान्तरैर्विमुक्तौ भवतं अन्ययजमानान्विहाय इहास्मिन्कर्मण्यागच्छतम् । किमर्थम् ? - अस्य सोमस्य पीतये पानाय । &lsquo;क्तिच्कौ च संज्ञायाम्&rsquo; इति क्तिच्, पानविशेषस्य संज्ञात्वात् ॥</p>
<h3 id="मनतर-56">मन्त्रः</h3>
<p>उ॒प॒या॒मगृ॑हीतोऽसि, अ॒श्विभ्या᳚न्त्वा ।</p>
<h4 id="टक-56">टीका</h4>
<p>इत्यनुद्रुत्योपयामगृहीतोस्यश्विभ्यां त्वेति गृह्णाति ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<h3 id="मनतर-57">मन्त्रः</h3>
<p>ए॒ष ते॒ योनि॑र॒श्विभ्या᳚न्त्वा ॥ [8]</p>
<h4 id="टक-57">टीका</h4>
<p>2एष ते योनिरश्विभ्यां त्वेति सादयति ॥</p>
<ul>
<li>[आग्रयणस्थाल्याः ग्रहस्य संस्रावमपनयति - एष ते योनिरिति ॥ हे उपांशुसंस्राव एष आग्रयणस्थाल्याख्यस्ते तव योनिः स्थानम्, यत्र निहितस्त्वं यागसिद्ध्यै सम्पत्स्यसे । अतस्तं प्रविशेति शेषः ॥]</li>
</ul>
<p>इति चतुर्थे सप्तमोनुवाकः ॥</p>
<h2 id="अनवक-८-शकरगरह">अनुवाकः ८ शुक्रग्रहः</h2>
<h3 id="मनतर-58">मन्त्रः</h3>
<p>अ॒यँव्वे॒नश्चो॑दय॒त्पृश्ञि॑गर्भा॒<br>
ज्योति॑र्जरायू॒ रज॑सो वि॒माने᳚ ।<br>
इ॒मम॒पाꣳ स॑ङ्ग॒मे सूर्य॑स्य॒<br>
शिशु॒न्न विप्रा॑ म॒तिभी॑ रिहन्ति ॥</p>
<h4 id="टक-58">टीका</h4>
<p>1शुक्रं गृह्णाति - अयं वेन इति त्रिष्टुभा चतुष्पदया ॥ वेनतेः कान्तिकर्मणो वेनः कान्तः वर्षाद्यभीष्टप्रद उच्यते । ज्योतिर्जरायुः ज्योतिर्जरायुस्थनीयमाच्छादिकं, यस्य जरायुणा गर्भ इव तजसा वेष्टितस्तेजोराशिरित्यथरः । इर्दृशोयं वेनशब्दवाच्य इन्द्रः, पृश्निरादित्यः तस्मिन्गर्भाः पृश्निगर्भाः गर्भ्यमाणाः । पचाद्यच् । गर्भवद्वर्धमाना आपः, भूमिगतान्हि रसान्सूर्यरश्मयो वायुना सह सूर्यमण्डले स्थापयन्ति, ते च तस्मिन्वर्धन्ते, आगामिसंवत्सरवृष्ट्यर्थम् । यथोक्तं - &lsquo;समानमेतदुदकम्&rsquo; इत्यादि । सप्तमीपूर्वपदप्रकृतिस्वरत्वम् । ताश्च स्वकाले सूर्येण समर्पितश्चोदयत् चोदयति । लेट् । भुवं प्रतिप्रेरयत्ययमादित्यो वेनः । तथा चोक्तम् - &lsquo;यदा खलु वा असावादित्यो न्यङ्रश्मिभिः&rsquo; इत्यादि ।</p>
<p>कुत्र स्थितोयमेवं करोतीत्यत आह - रजस उदकस्य विमाने निर्माणस्थानेन्तरिक्षे । कृदुत्तरपदप्रकृतिस्वरत्वम् । य एवं प्रजानामुपकरोतीमं वेनं खलु विप्रा मेधाविनो मतिभिर्बुद्धिभिः रिहन्ति लिहन्ति । रलयोरेकत्वं स्मरन्ति । स्तुवन्ति पूजयन्ति बुद्धिपूर्वकमेव ते स्तवादि कुर्वन्तीति भावः । हविःप्रदानादिना संवर्धयन्तो न त्यजन्तीत्यर्थः । &lsquo;मन्त्रे वृष&rsquo; इति क्तिन उदात्तत्वम् ।</p>
<p>शिशुं न शिशुमिव यथा शिशुं क्षीरादिदानेन संवर्धयन्ति । किमर्थं ? सूर्यस्यापां च सङ्गमे सङ्गमनाय सूर्यस्याद्भिस्सङ्गमो यथा स्यात् वृद्ध्यर्थं तदर्थमित्यर्थः । &lsquo;ग्रहवृदृनिश्चिगमश्च&rsquo; इत्यप्, थाथास्वरेणोत्तरपदान्तोदात्तत्वम् ।</p>
<p>यद्वा - अयं वेनः कमनीयरूपः, ज्योतिर्जरायुः ज्योतिषा जरायुस्थनीयेन वेष्टितः रजसो विमाने स्थितः । रजोनाम गर्भधारणहेतुर्योनिस्थ उदकविशेषः ; तन्निर्माणस्थाने प्रजननस्थानीये स्थितः । पृश्निगर्भाः प्रेरयति काले प्रसूत्यर्थं मातर मिव त्वरयति । गर्भं करोतीति गर्भयिता गर्भः । पचाद्यच् । पृश्निर्गर्भो यासां ताः अपः प्रेरयति काले वृष्ट्यर्थम् । बहुव्रीहौ पूर्वपदप्रकृतिस्वरत्वम् । ततस्स पुत्रस्थानीयः प्रसूतः पर्जन्यात्मा वर्षति । एनमिमं वेनाख्यं सूर्यस्यापां सङ्गमे संयोगे प्रसूतं शिशुमिव विप्रा मतिभिः पूजयन्तीति । सूर्यो हि भार्यास्थानीया अपस्सङ्गच्छति , वत्सरान्ते चायं जायते, जातश्च वर्षति । वृष्टं चोदकं रश्मय आदाय सूर्याय समर्पयन्ति । स च ता अंपस्सङ्गच्छतीति । यत एवं तस्मादहमपि तत्पूजार्थं शुक्रं गृह्णामीति शेषः ।<br>
ननु शण्डाय गृह्यते ? सत्यं इन्द्रायैव तु हूयते, &lsquo;इन्द्राय सुतमा जुहोमि&rsquo; इति होममन्त्रलिङ्गात् । &lsquo;तौ देवा अपनुद्यात्मन इन्द्रायाजुहवुः&rsquo;  इति च ब्राह्मणम् ॥</p>
<h3 id="मनतर-59">मन्त्रः</h3>
<p>उ॒प॒या॒मगृ॑हीतोऽसि, शण्डा॑य त्वा ।</p>
<h4 id="टक-59">टीका</h4>
<p>इमामनुद्रुत्योपयामगृहीतोसि शण्डाय त्वेति गृह्णाति ॥ शण्डो नामासुरपुरोहितः ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<h3 id="मनतर-60">मन्त्रः</h3>
<p>ए॒ष ते॒ योनि॑र्वी॒रता᳚म्पाहि ॥ [9]</p>
<h4 id="टक-60">टीका</h4>
<p>2एष ते योनिर्वीरतां पाहीति सादयति ॥</p>
<ul>
<li>[आग्रयणस्थाल्याः ग्रहस्य संस्रावमपनयति - एष ते योनिरिति ॥ हे उपांशुसंस्राव एष आग्रयणस्थाल्याख्यस्ते तव योनिः स्थानम्, यत्र निहितस्त्वं यागसिद्ध्यै सम्पत्स्यसे । अतस्तं प्रविशेति शेषः ॥]</li>
</ul>
<p>वीरता शूरता यागलक्षणत्यागं प्रति । &lsquo;बृहस्पतिर्देवानां पुरोहित आसीत्&rsquo; इत्यादि ब्राह्मणम्  । &lsquo;असौ वा आदित्यश्शुक्रश्चन्द्रमा मन्थी&rsquo; इत्यादि, &lsquo;चक्षुषी वा एते यज्ञस्य यच्छुक्रामन्थिनौ&rsquo; इत्यादि च ॥</p>
<p>इति चतुर्थेऽष्टमः ॥</p>
<h2 id="अनवक-९-मनथगरह">अनुवाकः ९ मन्थिग्रहः</h2>
<h3 id="मनतर-61">मन्त्रः</h3>
<p>[संयुक्तमन्त्रः - तम्प्र॒त्नथा॑ पू॒र्वथा॑ वि॒श्वथे॒मथा᳚ ज्ये॒ष्ठता॑तिम्बर्हि॒षदꣳ॑ सुव॒र्विद॑म्प्र तीची॒नँव्वृ॒जन॑न्दोहसे गि॒राऽऽशुञ्जय॑न्त॒मनु॒ यासु॒ वर्ध॑से ]</p>
<p>तम्प्र॒त्नथा॑ पू॒र्वथा॑ वि॒श्वथे॒मथा᳚<br>
ज्ये॒ष्ठता॑तिम्बर्हि॒षदꣳ॑ सुव॒र्विद॑म् ।<br>
प्र॒ती॒चीनँव्वृ॒जन॑न्दोहसे गि॒रा<br>
ऽऽशुञ्जय॑न्त॒मनु॒ यासु॒ वर्ध॑से ।</p>
<h4 id="टक-61">टीका</h4>
<p>1मन्थिनं गृह्णाति - तं प्रत्नथेति चतुष्पदया जगत्या ॥ अत्रापि स एवेन्द्रः प्रत्यक्षेण स्तूयते । प्रत्नशब्दः पुराणवचनः । &lsquo;प्रगस्य गलोपः&rsquo; इति व्युत्पादितः । थेत्युपमायाम् । &lsquo;प्रत्नपूर्वविश्वेमात्थाल् छन्दसि&rsquo; इति थाल्, लिति प्रत्ययात्पूर्वस्योदात्तत्वम् । तमित्यत्र त्वां स्तुम इति शेषः । अयमर्थः - यथा शक्त्यादयः पुराणास्त्वामस्तुवन् तथा वयमपि त्वां स्तुमः । यथा च ततोपि पूर्वे भृगुप्रभृतयो मदीयाः पित्रादयो वा त्वामस्तुवन् तथा वयं स्तुमः । यथा विश्वेपि त्वां स्तुवन्ति तथा च स्तुमः । यथा वा इमे वर्तमानास्त्वां स्तुवन्ति तथा स्तुमः ।</p>
<p>कीदृशम् ? ज्येष्ठतातिं प्रशस्यतमम् । &lsquo;वृकज्येष्ठाभ्याम्&rsquo; इति स्यार्थिकस्तातिल्प्रत्ययः । बर्हिषि यागे सीदतीति बर्हिषदं, पृषोदरादित्वात्सकारलोपः, &lsquo;सत्सूद्विष&rsquo; इत्यादिना क्विप् । सुवः स्वर्गमादित्यं वा वेत्तीति सुवर्विदम् ।</p>
<p>अधुनार्धर्चान्तरेण स्तुतिहेतुमाह - त्वां खलु प्रतीचीनं प्रतीचीनगतिं पराङ्मुखमपि सामर्थ्यान्मेघम् । &lsquo;विभाषाञ्चेरदिक्स्त्रियाम्&rsquo; इति खः । वृजनं बलवन्तम् । उभयत्र मत्वर्थीर्योकारः । प्रतीचीना गतिरस्यास्तीति प्रतीचीनम् । मत्वर्थीयोकारो लुप्यते । गिरा गर्जितलक्षणया शब्देन जयन्तं लोकानभिभवन्तम् । आशुं शीघ्रं, व्यापकं वा दिगन्तानां । &lsquo;कृपावाजि&rsquo; इत्युण्प्रत्ययः । इर्दृशं मेघं दोहसे क्षारयसि । विकरणव्यत्ययेन शप्, स्वरितेत् । य इति वाध्याह्रियते, यस्त्वं धोक्षि तं स्तुमः । <br>
क्व पुनस्तुमः? इति चेत्, आह – यासु क्रियासु यागलक्षणासु त्वमनुवर्धसे अनुक्रमेण वृद्धिं गच्छासि, स्तुत्यनन्तरं वा वृद्धिं गच्छसि, तासु स्तुमः । यद्वा - यासु स्तुतिषु त्वमनुवर्धसे स्तुतो वृद्धिं गच्छसि तास्स्तुतीः कुर्म इति शेषः । स्तुत्या हि स्तोतव्यो वर्धते, यथा &lsquo;वर्धन्तु त्वा सुष्टुतयः&rsquo; इति । यद्वा - ईदृशं मेघं दोहसे । कम्? वृजनं बलकरमुदकं गिरा गर्जितेनोपलक्षितः ॥</p>
<h3 id="मनतर-62">मन्त्रः</h3>
<p>उ॒प॒या॒मगृ॑हीतोऽसि, मर्का॑य त्वा ।</p>
<h4 id="टक-62">टीका</h4>
<p>इमामनुद्रुत्योपयामगृहीतोसि मर्काय त्वेति गृह्णाति ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<h3 id="मनतर-63">मन्त्रः</h3>
<p>ए॒ष ते᳚ योनि॑ᳶ प्र॒जाᳶ पा॑हि ॥ [10]</p>
<h4 id="टक-63">टीका</h4>
<p>2एष ते योनिः प्रजाः पाहीति सादयति ॥ प्रजाः यजमानस्य स्वभूतास्सर्वा वा ॥</p>
<p>इति चतुर्थे नवमः ॥</p>
<h2 id="अनवक-१०--आगरहयणगरह">अनुवाकः १०  आग्रहयणग्रहः</h2>
<h3 id="मनतर-64">मन्त्रः</h3>
<p>ये दे॑वा दि॒व्येका॑दश॒ स्थ<br>
पृ॑थि॒व्यामध्येका॑दश॒ स्थ ।<br>
अ॒फ्सु॒षदो॑ महि॒नैका॑दश॒ स्थ<br>
ते दे॑वा य॒ज्ञमि॒मञ्जु॑षध्वम् ।।</p>
<h4 id="टक-64">टीका</h4>
<p>1आग्रयणं गृह्णाति - ये देवा इति चतुष्पदया पङ्क्त्या ॥ हे देवा ये यूयं दिवि द्युलोके एकादश स्थ एकश्च दश चेत्येकादश । &lsquo;सङ्ख्या&rsquo; इति पूर्वपदप्रकृतिस्वरतम् । ये पृथिव्यामधि उपरि एकादश स्थ ये चाप्सुषदोन्तरिक्षसद एकादश स्थ । अप्सु सीदन्तीत्यप्सुषदः । &lsquo;तत्पुरुषे कृति&rsquo; इत्यलुक्, सुपामादित्वात्षत्वम् । महिना महत्त्वेन । &lsquo;बहुलमन्यत्रापि&rsquo; इति महेरिनच्प्रत्ययः, &lsquo;सुपां सुलुक्&rsquo; इति तृतीयैकवचनस्य डादेशः । माहात्म्येन ह्यन्तरिक्षे सीदन्तीति ।</p>
<p>एवं त्रयस्त्रिंशदपि यूयं हे देवा इममाग्रयणसाध्यं यज्ञं जुषध्वम् सेवध्वम् । नन्वस्य ग्रहस्य देवस्सविता पत्नीवानग्निः हरिवानिन्द्रः इति देवताः, न तु विश्वे देवाः । सत्यम्; सवितर्यग्नाविन्द्रे च द्युपृथिव्यन्तरिक्षस्था दश दशान्ये देवा अन्तर्भूता इति तेपि जुषध्वमित्युच्यते । पत्नीवदभिप्रायं वा ॥</p>
<h3 id="मनतर-65">मन्त्रः</h3>
<p>उ॒प॒या॒मगृ॑हीतोऽसि +++(विश्वेभ्यस्त्वा देवेभ्यः)+++।</p>
<h4 id="टक-65">टीका</h4>
<p>इमामनुद्रुत्य &lsquo;उपयामगृहीतोसि विश्वेभ्यस्त्वा देवेभ्यः&rsquo; इति गृह्णाति ॥ अस्य ग्रहणमन्त्रस्य साकाङ्क्षत्वात्सादनमन्त्रे श्रुतं विश्वेभ्यस्त्वेति सम्बध्यते ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<h3 id="मनतर-66">मन्त्रः</h3>
<p>[संयुक्तमन्त्रः - आग्रय॒णो॑ऽसि॒ स्वा᳚ग्रयणो॒ जिन्व॑ य॒ज्ञञ्जिन्व॑ य॒ज्ञप॑तिम॒भि सव॑ना पाहि॒ विष्णु॒स्त्वाम्पा॑तु॒ विश॒न्त्वम्पा॑हीन्द्रि॒येण ]</p>
<p>आ॒ग्र॒य॒णो॑ऽसि ।<br>
स्वा᳚ग्रयणो॒ जिन्व॑ । <br>
य॒ज्ञञ्जिन्व॑ य॒ज्ञप॑तिम् +++(जिन्व)+++।</p>
<h4 id="टक-66">टीका</h4>
<p>2अधिवदते ॥ आग्रयणोसि आग्रयणाख्यो ग्रहस्त्वमस्ति । अग्रे इर्यते गृह्यत इत्यग्रयणः ग्रहाणामग्रेसरोसि । &lsquo;ते देवा आग्रयाणाग्रान्ग्रहानपश्यन्&rsquo; इति ब्राह्मणम् । शकन्ध्वादित्वात्पररूपत्वम् । अग्रयाण एवाग्रयणाः । &lsquo;सान्नाय्यानुजावर&rsquo; इत्यादिना स्वार्थिकोण्निपातितः । यद्वा - वाचा अग्रे प्रथममीयत इत्याग्रयणः । &lsquo;वाग्वै देवेभ्यः&rsquo; इत्यादि ब्राह्मणं &lsquo;तदाग्रयणस्याग्रयणत्वम्&rsquo; इत्यन्तम् ।</p>
<p>स्वाग्रयाणः, अग्र्यं श्रैष्ठ्यं यन्ति प्राप्नुवन्त्यनेनेत्याग्रयणः, शोभन आग्रयणस्स्वाग्रयणः । त्वां गृहीत्वा देवा अग्रं पर्यायन् । तथा यजमानोपि त्वां गृहीत्वा समानानामग्रं पर्येत्विति भावः । &lsquo;अग्रमेव समानानां पर्येति&rsquo; इति ब्राह्मणम् । यस्मादीदृशस्त्वमसि तस्माज्जिन्व प्रीणय यज्ञं, यज्ञपतिं च जिन्व । उभयत्रापि वाक्यादित्वान्न निहन्यते । जिवि प्रीणने ।</p>
<h3 id="मनतर-67">मन्त्रः</h3>
<p>अ॒भि सव॑ना पाहि ।</p>
<h4 id="टक-67">टीका</h4>
<p>सवना सवनानि, अभि पाहि आभिमुख्येन पालय तवाक्षीणतया । त्वयि हीक्षीणे प्रायश्चित्तप्रसङ्गादरक्षितानि सवनानि स्युः; तस्मान्मा क्षेष्ठा इत्यर्थः ।</p>
<h3 id="मनतर-68">मन्त्रः</h3>
<p>विष्णु॒स्त्वाम्पा॑तु ।</p>
<h4 id="टक-68">टीका</h4>
<p>तथा  भगवान्विष्णुस्त्वां पातु यस्सर्वं पाति ।</p>
<h3 id="मनतर-69">मन्त्रः</h3>
<p>विश॒न्त्वम्पा॑हीन्द्रि॒येण॑।</p>
<h4 id="टक-69">टीका</h4>
<p>तमपि विशं प्रजां यजमानस्य स्वभूतां पाहि सर्वां वा, इन्द्रियेणेत्थंभूतां प्रजामविकलेन्द्रियां कुर्वित्यर्थः ॥</p>
<h3 id="मनतर-70">मन्त्रः</h3>
<p>ए॒ष ते॒ योनि॒र्विश्वे᳚भ्यस्त्वा दे॒वेभ्यः॑ ॥ [11]</p>
<h4 id="टक-70">टीका</h4>
<p>3एवमनुद्रुत्य &lsquo;एष ते योनिर्विश्वेभ्यस्त्वा देवेभ्यः&rsquo; इति सादयति ।</p>
<ul>
<li>[आग्रयणस्थाल्याः ग्रहस्य संस्रावमपनयति - एष ते योनिरिति ॥ हे उपांशुसंस्राव एष आग्रयणस्थाल्याख्यस्ते तव योनिः स्थानम्, यत्र निहितस्त्वं यागसिद्ध्यै सम्पत्स्यसे । अतस्तं प्रविशेति शेषः ॥]</li>
</ul>
<p>&lsquo;वैश्वदेवो ह्येष देवतया&rsquo; इति ब्राह्मणम् । &lsquo;आत्मा वा एष यज्ञस्य यदाग्रयणः&rsquo; इत्यादि च ॥</p>
<p>इति चतुर्थे दशमोनुवाकः ॥</p>
<h2 id="अनवक-११-भरतवयत-आगरहयणगरह">अनुवाकः ११ भ्रातृव्यतो आग्रहयणग्रहः</h2>
<h3 id="मनतर-71">मन्त्रः</h3>
<p>त्रि॒ꣳ॒शत्त्रय॑श्च ग॒णिनो॑ रु॒जन्तो॒ ..<br>
दिवꣳ॑ रु॒द्राᳶ पृ॑थि॒वीञ्च॑ सचन्ते ।<br>
ए॒का॒द॒शासो॑ अफ्सु॒षद॑स्सु॒तꣳ<br>
सोम॑ञ्जुषन्ता॒ꣳ॒ सव॑नाय॒ विश्वे᳚ ॥</p>
<h4 id="टक-71">टीका</h4>
<p>1आग्रयणमेव भ्रातृव्यवतो गृह्णाति - त्रिंशदिति चतुष्पदया त्रिष्टुभा ॥ &lsquo;रुग्णवत्यर्चा भ्रातृव्यवतः&rsquo; इति ब्राह्मणम् । त्रिंशत्त्रयश्च गणिनः गणवन्तः एकादशात्मकैस्त्रिभिर्गणैश्च तद्वन्तः रुजन्तस्सामर्थ्याद्भ्रातृव्यान् । रुजो भङ्गे तौदादिकः । रुद्राः रोदयितारः शत्रूणां नारीणाम् । &lsquo;रोदेर्णिलुक्च&rsquo; इति रक्प्रत्ययः । एवांविधा एकादशास एकादशाना पूरणाः । पूरणप्रत्ययान्तात् &lsquo;आज्जसेरसुक्&rsquo; ।</p>
<p>एतदुक्तं भवति - ये त्रिंशद्देवा दशवर्गत्रयात्मकाः ये च त्रयो गणिनः तत्तद्दशात्मकगणवन्त एकादशास्स्वयमिति इत्थं त्रयस्त्रिशत्सम्पद्यन्ते ।<br>
क्व पुनस्ते वर्तन्ते? इत्याह - ये दिवं सचन्ते सेवन्ते, ये च पृथिवीं, ये चाप्सुषदः अन्तरिक्षेणावतीर्णाः; पूरणप्रत्ययान्ता वा ये त्रयो गणिनः, त्रयश्च गणा वर्तन्त इति; ते च विश्वे देवाः इमं सुतं सोमं आग्रयणाख्यं जुषन्तां सेवन्तां सवनाय सवनार्थं तृतीयसवनार्थं; तत्र हि तस्य सावित्रपात्नीवतहारियोजनेषु विनियोगः । यद्वा - तृतीयसवने जुषन्तामिति सप्तम्यर्थे चतुर्थी । &lsquo;रुग्णवत्यर्चा भ्रातृव्यवतो गृह्णीयात्&rsquo; इति ब्राह्मणम् ॥</p>
<h3 id="मनतर-72">मन्त्रः</h3>
<p>उ॒प॒या॒मगृ॑हीतोऽसि ।</p>
<h4 id="टक-72">टीका</h4>
<p>इत्यनुद्रुत्य उपयामगृहीतोसीति यजुरादिकया गृह्णाति ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<h3 id="मनतर-73">मन्त्रः</h3>
<p>आ॒ग्र॒यणो॑ऽसि॒ स्वा᳚ग्रयणो॒ जिन्व॑ य॒ज्ञञ्जिन्व॑ य॒ज्ञप॑तिम॒भि सव॑ना पाहि॒ विष्णु॒स्त्वाम्पा॑तु॒ विश॒न्त्वम्पा॑हीन्द्रि॒येण ।</p>
<h4 id="टक-73">टीका</h4>
<p>2अधिवदते - आग्रयणोसीत्यादि ॥</p>
<h3 id="मनतर-74">मन्त्रः</h3>
<p>ए॒ष ते॒ योनि॒र्विश्वे᳚भ्यस्त्वा दे॒वेभ्यः॑ ॥ [12]</p>
<h4 id="टक-74">टीका</h4>
<p>3एष ते योनिरित्यादिना सादयति ॥</p>
<ul>
<li>[आग्रयणस्थाल्याः ग्रहस्य संस्रावमपनयति - एष ते योनिरिति ॥ हे उपांशुसंस्राव एष आग्रयणस्थाल्याख्यस्ते तव योनिः स्थानम्, यत्र निहितस्त्वं यागसिद्ध्यै सम्पत्स्यसे । अतस्तं प्रविशेति शेषः ॥]</li>
</ul>
<p>इति चतुर्थे एकादशः ॥</p>
<h2 id="अनवक-१२-उकथयगरह">अनुवाकः १२ उक्थ्यग्रहः</h2>
<h3 id="मनतर-75">मन्त्रः</h3>
<p>[संयुक्तमन्त्रः - उ॒प॒या॒मगृ॑हीतो॒ऽसीन्द्रा॑य त्वा बृ॒हद्व॑ते॒ वय॑स्वत उक्था॒युवे॒ यत्त॑ इन्द्र बृ॒हद्वय॒स्तस्मै᳚ त्वा॒ विष्ण॑वे त्वा ।]</p>
<p>उ॒प॒या॒मगृ॑हीतो॒ऽसि । +++(यजुः)+++<br>
इन्द्रा॑य त्वा बृ॒हद्व॑ते॒ वय॑स्वत उक्था॒युवे॑ ।<br>
यत्त॑ इन्द्र बृ॒हद्वय॒स्तस्मै᳚ त्वा॒ विष्ण॑वे त्वा ।।+++(अनुष्टुप्)+++</p>
<h4 id="टक-75">टीका</h4>
<p>1स्थाल्योक्थ्यं गृह्णाति - उपयामगृहीतोसीति यजुरादिकया &lsquo;इन्द्राय त्वा बृहद्वते&rsquo; इति चतुष्पदयानुष्टुभा । ऋक्त्वादुपरिष्टादुपयामत्वे प्राप्ते अपवादत्वेन पुरस्तादुपयामत्वमाम्नायते ॥</p>
<p>हे सोम उपयामगृहीतोसि, तस्मात्त्वामिन्द्राय वक्ष्यमाणगुणाय गृह्णामीति शेषः । बृह्द्वते बृहता साम्ना पृष्ठाख्येन तद्वते । वयस्वते अन्नवते । उक्थायुवे उक्थं शस्त्रं कामयमानाय । &lsquo;क्याच्छन्दसि&rsquo; इत्युप्रत्ययः, &lsquo;न च्छन्दस्यपुत्रस्य&rsquo; इतीत्वाभावः । &lsquo;जसादिषु वा वचनम्&rsquo; इति &lsquo;घेर्ङिति&rsquo; इति गुणाभावः । हे इन्द्र तव बृहत् प्रभूतं यद्वयः अन्नं सोमलक्षणं गृह्यमाणं तस्मै तदर्थं तत्पानार्थं त्वां प्रार्थयामह इति शेषः । विष्णवे व्यापकाय तस्मै वयसे त्वां प्रार्थयामह इति । यद्वा - हे सोम विष्णवे भगवते च त्वां गृह्णामीत्येव शेषः । अत्र विष्णुर्ग्रहणकाल एव देवता । यागकाले तु मित्रावरुणाविन्द्राग्नी च । विष्णुर्हि वृत्रवधे साहाय्यकमिन्द्रस्याचरत् । &lsquo;यदेव विष्णुरन्वतिष्ठत जहीति तस्माद्विष्णुमन्वाभजति&rsquo; इति ब्राह्मणम् । इन्द्रस्य सखा विष्णुः तस्मै तदर्थं तत्प्रीत्यर्थं इन्द्राय त्वां गृह्णामीति ॥</p>
<h3 id="मनतर-76">मन्त्रः</h3>
<p>ए॒ष ते॒ योनि॒रिन्द्रा॑य त्वोक्था॒युवे᳚ ॥ [13]</p>
<h4 id="टक-76">टीका</h4>
<p>2&rsquo;एष ते योनिरिन्द्राय त्वोक्थायुवे&rsquo; इति सादयति । &lsquo;इन्द्रो वृत्राय वज्रमुदयच्छत्&rsquo; इत्यादि ब्राह्मणम्  । &lsquo;चक्षुर्वा एतद्यज्ञस्य यदुक्थ्यः&rsquo; इत्यादि च ॥</p>
<ul>
<li>[आग्रयणस्थाल्याः ग्रहस्य संस्रावमपनयति - एष ते योनिरिति ॥ हे उपांशुसंस्राव एष आग्रयणस्थाल्याख्यस्ते तव योनिः स्थानम्, यत्र निहितस्त्वं यागसिद्ध्यै सम्पत्स्यसे । अतस्तं प्रविशेति शेषः ॥]</li>
</ul>
<p>इति चतुर्थे द्वादशः ॥</p>
<h2 id="अनवक-१३-धरवगरह">अनुवाकः १३ ध्रुवग्रहः</h2>
<h3 id="मनतर-77">मन्त्रः</h3>
<p>मू॒र्धान॑न्दि॒वो अ॑र॒तिम्पृ॑थि॒व्या वै᳚श्वान॒रमृ॒ताय॑ जा॒तम॒ग्निम् ।<br>
क॒विꣳ स॒म्राज॒मति॑थि॒ञ्जना॑नामा॒सन्ना पात्र॑ञ्जनयन्त दे॒वाः ॥</p>
<h4 id="टक-77">टीका</h4>
<p>1स्थाल्या धुवं गृह्णाति - मूर्धानमिति चतुष्पदया त्रिष्टुभा ॥ मूर्धानं शिरोभूतम् । कस्य? दिवः द्युलोकस्य । अरतिं गन्तारम् । &lsquo;वहादिभ्यश्चित्&rsquo; इत्यर्तेरतिप्रत्ययः । पृथिव्याश्च गन्तारं प्रजानां रक्षणार्थं पृथिव्यामपि वर्तमानम् । &lsquo;उदात्तयणः&rsquo; इति विभक्तेरुदात्तत्वम् । वैश्वानरं विश्वेषां नराणां सम्बन्धिनम् । &lsquo;नरे संज्ञायाम्&rsquo; इति पूर्वपदस्य दीर्घः । ऋताय सत्याय यज्ञाय वा जातम् । कविं मेधाविनम् । सम्राजं सम्यग्राजन्तम् । &lsquo;मो राजि समः क्वौ&rsquo;, कृदुत्तरपदप्रकृतिस्वरत्वम् । जनानां यजमानलक्षणानां अतिथिं यजमानगृहान् सातत्येन गच्छन्तम् । &lsquo;ऋतन्यञ्चि&rsquo; इत्यादिना अततेरिथिन्प्रत्ययः । यजमानगृहेष्वतन्तमित्यर्थः । ईदृशमग्निं देवाः पात्रमाजनयन्त आभिमुख्येन जनितवन्तः । पिबत्यनेनेति पात्रम् । &lsquo;ष्ट्रन् सर्वधातुभ्यः&rsquo; इति ष्ट्रन्प्रत्ययः । सोमं पातुं तत्पात्रतयाग्निं कृतवन्त इत्यर्थः । कीदृशं तत्पात्रमित्यत आह - आसन् आस्ये । द्वितीयार्थे सप्तमी, तस्याश्च लुक् । अग्निमास्यं कृतवन्त इति यावत् । &lsquo;पद्दन्&rsquo; इत्यादिना आस्यशब्दस्यासन्नादेशः । यद्वा - निमित्तसप्तम्येषा, आस्यनिमित्तं आस्यत्वाय अग्निरस्माकमास्यमिव भूयादिति । अग्निना ह्यास्येन देवा आहुतीः पिबन्ति, आग्निमुखत्वात्तेषाम् ॥</p>
<h3 id="मनतर-78">मन्त्रः</h3>
<p>उ॒प॒या॒मगृ॑हीतोऽसि, अ॒ग्नये᳚ त्वा वैश्वान॒राय॑ ।</p>
<h4 id="टक-78">टीका</h4>
<p>इमामनुद्रुत्य उपयामगृहीतोस्यग्नये त्वा वैश्वानरायेति गृह्णाति ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<h3 id="मनतर-79">मन्त्रः</h3>
<p>[संयुक्तमन्त्रः - ध्रु॒वो॑ऽसि ध्रु॒वख्षि॑तिर्ध्रु॒वाणा᳚न्ध्रु॒वत॒मोऽच्यु॑तानामच्युत॒ख्षित्त॑मः ]</p>
<p>ध्रु॒वो॑ऽसि ।<br>
ध्रु॒वख्षि॑तिर् ध्रु॒वाणा᳚न्ध्रु॒वत॑मः +++(असि)+++  ।</p>
<h4 id="टक-79">टीका</h4>
<p>2अधिवदते - ध्रुवोसीति ॥ धुवस्त्वमसि, यो यज्ञस्यायुष्ट्वात् ग्रहाणामुत्तमस्स त्वमसि । &lsquo;आयुर्वा एतद्यज्ञस्य यद्ध्रुवः&rsquo; इत्यादि ब्राह्मणम्  । यद्वा - पृथिव्या धृतिहेतुत्वादस्य ध्रुवत्वं, ध्रुवं करोतीति ध्रुवः । &lsquo;असुरा वा उत्तरतः पृथिवीं पर्याचिकीर्षन्&rsquo; इत्यादि ब्राह्मणम्  । ध्रुवक्षितिर्ध्रुवनिवासः निश्चलावस्थानः यावद्वैश्वदेव्या ऋचश्शंसनं तावदवस्थाना; यथोक्तं - &lsquo;वैश्वदेव्यामृचि शस्यमानायामवनयति&rsquo;&rsquo; इति । ध्रुवाणामादित्यस्थाल्यादीनां मध्ये ध्रुवतमस्त्वमसि ।</p>
<h3 id="मनतर-80">मन्त्रः</h3>
<p>अच्यु॑तानामच्युत॒ख्षित्त॑मः +++(असि)+++ ।</p>
<h4 id="टक-80">टीका</h4>
<p>अच्युतानामच्युतस्थानानां मध्ये अच्युतक्षित्तमस्त्वमसि । अच्युतं स्थानं क्षियति निवसतीति क्विप् । यद्वा - अच्युतानां स्थानानां मध्ये यदच्युतमतिशयेनाच्युततमं निषेवते इति अचूततमक्षिदिति यावत् ब्रूयात्तावदच्युतक्षित्तम इति । तत्र सामर्थ्यादुपसर्जनातिशायने तमप्प्रत्ययः, छान्दसो वा । इर्दृशस्त्वमसीत्यधिवादः ॥</p>
<h3 id="मनतर-81">मन्त्रः</h3>
<p>ए॒ष ते॒ योनि॑र॒ग्नये᳚ त्वा वैश्वान॒राय॑ ॥ [14]</p>
<h4 id="टक-81">टीका</h4>
<p>3एष ते योनिरग्नये त्वा वैश्वानरायेति सादयति ॥</p>
<ul>
<li>[आग्रयणस्थाल्याः ग्रहस्य संस्रावमपनयति - एष ते योनिरिति ॥ हे उपांशुसंस्राव एष आग्रयणस्थाल्याख्यस्ते तव योनिः स्थानम्, यत्र निहितस्त्वं यागसिद्ध्यै सम्पत्स्यसे । अतस्तं प्रविशेति शेषः ॥]</li>
</ul>
<p>इति चतुर्थे त्रयोदशः ॥</p>
<h2 id="अनवक-१४-ऋतगरह">अनुवाकः १४ ऋतुग्रहाः</h2>
<h3 id="मनतर-82">मन्त्रः</h3>
<p>मधु॑श्च [ उ॒प॒या॒मगृ॑हीतोऽसि स॒ꣳ॒सर्पो᳚ऽस्यꣳहस्प॒त्याय॑ त्वा ॥ ] +++(अत्र चतुर्दशोक्तरीत्या उपयामगृहीतोसीत्यादिकं प्रतिमन्त्रान्त्ये योज्यम्‌)  +++</p>
<h4 id="टक-82">टीका</h4>
<p>1अथ ऋतुग्रहास्त्रयोदश । तेषां ग्रहणमन्त्रास्त्रयोदशैव यजूंषि । तत्र तेषामन्त्यस्य पुरस्तादुपयामत्वमाम्नायते &lsquo;उपयामगृहीतोसि संसर्पोस्यंहस्पत्याय त्वा&rsquo; इति । पूर्वेपि &lsquo;पुरस्तादुपयामा यजुषा गृह्यन्ते&rsquo; इति पुरस्तादुपयामाः कर्तव्याः । तदर्थमन्त्यमन्त्रादौ समाम्नातं तैरप्यनुषज्यते, तेषां साकाक्षत्वाच्च; उपयामगृहीतोसि मधुश्चेत्यादि । हे सोम उपयाम गृहीतोसि । ततस्त्वां मधुश्च प्रतिपद्यतां सम्प्रदानत्वेन तव वर्तताम् । मधुर्नाम वासन्तिको मासः; &lsquo;मधुश्च माधवश्च वासन्तिकावृतू&rsquo; इति । ऋत्ववयवौ मासावित्यर्थः; यथा &lsquo;तस्माद्द्वौद्वावृतू&rsquo; इति । स च मधुप्रायत्वान्मधुरुच्यते । भूम्नि मत्वर्थीयः, &lsquo;मत्वर्थे मासतन्वोः&rsquo; इति । तस्य &lsquo;लुगकारेकाररेफाश्च&rsquo; इति लुक् । मधुमानित्यर्थः । सोमश्च चार्थः । मासाश्च चान्द्राः; त्रयोदशस्य चान्द्रत्वात्, पौर्णमासी निमित्तस्य चैत्रादिव्यपदेशस्य चान्द्राणामेव सम्भवात् । अत एव मासानुविधायी मधुशब्दः । &lsquo;यज्ञेन वै देवास्सुवर्गं लोकमायन्&rsquo; इत्यादि ब्राह्मणं समस्तोनुवाकः ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<h3 id="मनतर-83">मन्त्रः</h3>
<p>माध॑वश्च [ उ॒प॒या॒मगृ॑हीतोऽसि स॒ꣳ॒सर्पो᳚ऽस्यꣳहस्प॒त्याय॑ त्वा ] ।</p>
<h4 id="टक-83">टीका</h4>
<p>2द्वितीयं गृह्णाति - उपयामगृहीतोसि माधवश्चेति ॥ माधवश्च त्वां प्रतिपद्यतामिति शेषः । एवं सर्वत्र । माधव इति तस्यैव द्वितीयो मासः । &lsquo;मधोर्ञ च&rsquo; इति मत्वर्थे ञप्रत्ययः । मधुमानित्येवार्थः ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<h3 id="मनतर-84">मन्त्रः</h3>
<p>शु॒क्रश्च॑ [ उ॒प॒या॒मगृ॑हीतोऽसि स॒ꣳ॒सर्पो᳚ऽस्यꣳहस्प॒त्याय॑ त्वा  ] ।</p>
<h4 id="टक-84">टीका</h4>
<p>3तृतीयं गृह्णाति - शुक्रश्चेति ॥ शूग्दीप्तिरस्मिन्निति भूम्नि तेनैव मत्वर्थीयो रप्रत्ययः । ग्रैष्मो मास उच्यते ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<h3 id="मनतर-85">मन्त्रः</h3>
<p>शुचि॑श्च [ उ॒प॒या॒मगृ॑हीतोऽसि स॒ꣳ॒सर्पो᳚ऽस्यꣳहस्प॒त्याय॑ त्वा  ] ।</p>
<h4 id="टक-85">टीका</h4>
<p>4चतुर्थं गृह्णाति - शुचिश्चेति ॥ शोचयिता शोषयिता सलिलानां शुचिः; स हि बहूष्णत्वात्सर्वं सलिलं शोषयति । &lsquo;इन् सर्वधातुभ्यः&rsquo; इति शुचेरिन्प्रत्ययः ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<h3 id="मनतर-86">मन्त्रः</h3>
<p>नभ॑श्च [ उ॒प॒या॒मगृ॑हीतोऽसि स॒ꣳ॒सर्पो᳚ऽस्यꣳहस्प॒त्याय॑ त्वा ] ।</p>
<h4 id="टक-86">टीका</h4>
<p>5पञ्चमं गृह्णाति - नभश्चेति ॥ नह्यति बध्नाति जन्तूनिति नभः । &lsquo;नहेर्दिवि भश्च&rsquo; इत्यसुन्प्रत्ययः । वार्षिको मास उच्यते । स हि वर्षाभिभवेन जन्तून्प्रवृत्तिशून्यान् करोतीति बध्नाति । यद्वा - न भातीति नभः, स हि मेघाच्छादितत्वात् न भाति । भातेरसुनि नञ्समासे नलोपाभावो बहुलवचनत्वात् ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<h3 id="मनतर-87">मन्त्रः</h3>
<p>न॒भ॒स्य॑श्च [ उ॒प॒या॒मगृ॑हीतोऽसि स॒ꣳ॒सर्पो᳚ऽस्यꣳहस्प॒त्याय॑ त्वा  ]</p>
<h4 id="टक-87">टीका</h4>
<p>6षष्ठं गृह्णाति - नभस्यश्चेति ॥ नभातीति नभः, भातेरसुन् । समानमन्यत् । अप्रकाशो नभोस्यास्तीति नभस्यः, &lsquo;मत्वर्थे मासतन्वोः&rsquo; इति यत् ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<h3 id="मनतर-88">मन्त्रः</h3>
<p>इ॒षश्च॑ [ उ॒प॒या॒मगृ॑हीतोऽसि स॒ꣳ॒सर्पो᳚ऽस्यꣳहस्प॒त्याय॑ त्वा ]।</p>
<h4 id="टक-88">टीका</h4>
<p>7सप्तमं गृह्णाति - इषश्चेति ॥ इडन्नम् । भूम्नि मत्वर्थीयोकारप्रत्ययः । इष इति शारदो मास उच्यते, शरदि हि प्रायेनौषधयस्सम्पद्यन्ते ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<h3 id="मनतर-89">मन्त्रः</h3>
<p>ऊ॒र्जश्च॑ [ उ॒प॒या॒मगृ॑हीतोऽसि स॒ꣳ॒सर्पो᳚ऽस्यꣳहस्प॒त्याय॑ त्वा ]।</p>
<h4 id="टक-89">टीका</h4>
<p>8अष्टमं गृह्णाति - ऊर्जश्चेति ॥ ऊर्ग् रसः, स एव मत्वर्थीयोकारः । तत्र हि गावो बहुक्षीरा भवन्ति । प्रसन्नाश्च सरित्तटाकादयो रसवन्तो भवन्ति ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<h3 id="मनतर-90">मन्त्रः</h3>
<p>सह॑श्च [ उ॒प॒या॒मगृ॑हीतोऽसि स॒ꣳ॒सर्पो᳚ऽस्यꣳहस्प॒त्याय॑ त्वा ॥ ]</p>
<h4 id="टक-90">टीका</h4>
<p>9नवमं गृह्णाति - सहश्चेति ॥ हैमन्तिको मास उच्यते । सहते अभिभवतीति सहः । स हि शीतेन प्रजा अभिभवति । कर्तर्यसुन् ॥</p>
<h3 id="मनतर-91">मन्त्रः</h3>
<p>स॒ह॒स्य॑श्च [ उ॒प॒या॒मगृ॑हीतोऽसि स॒ꣳ॒सर्पो᳚ऽस्यꣳहस्प॒त्याय॑ त्वा ]।</p>
<h4 id="टक-91">टीका</h4>
<p>10दशमं गृह्णाति - सहस्यश्चेति ॥ प्रजानामभिभावकेन शीतेन तद्वान् । तेनैव यत्प्रत्ययः । शीतवानिति यावत् ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<h3 id="मनतर-92">मन्त्रः</h3>
<p>तप॑श्च [ उ॒प॒या॒मगृ॑हीतोऽसि स॒ꣳ॒सर्पो᳚ऽस्यꣳहस्प॒त्याय॑ त्वा ]।</p>
<h4 id="टक-92">टीका</h4>
<p>11एकादशं गृह्णाति - तपश्चेति ॥ शैशिर उच्यते । तपति दहति हिमेनेति तपः । कर्तर्येवासुन् ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<h3 id="मनतर-93">मन्त्रः</h3>
<p>त॒प॒स्य॑श्च [ उ॒प॒या॒मगृ॑हीतोऽसि स॒ꣳ॒सर्पो᳚ऽस्यꣳहस्प॒त्याय॑ त्वा ]।</p>
<h4 id="टक-93">टीका</h4>
<p>12द्वादशं गृह्णाति - तपस्यश्चेति । तपता हिमेन तद्वान् तपस्यः । स एव यत् । एवं नभस्सहस्तपश्शब्दाः स्वरानुरोधेनासुन्प्रत्ययान्ता व्याख्याताः । तथैव चाहुर्लौकिकाः -<br>
&lsquo;नभोनभस्यौ कथिताविषोर्जौ सहस्सहस्य्हौ च तपस्तपस्यौ&rsquo; इति । आचार्याभिप्रायेण त्वेते अकारान्ता लक्ष्यन्ते; यथोक्तं - &lsquo;नभाय त्वा जुष्टं गृह्णामि&rsquo; इत्यादि । तदा ते इमे मत्वर्थीयाकारान्ता द्रष्टव्याः । क्विबन्तेभ्यो वाऽसुन् कार्यः । पचाद्यजन्तेभ्यो वा मत्वर्थीयो लुप्यते । सर्वथा त्वेते वृषादयो द्रष्टव्याः ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<h3 id="मनतर-94">मन्त्रः</h3>
<p>उ॒प॒या॒मगृ॑हीतोऽसि &hellip;<br>
स॒ꣳ॒सर्पो᳚ऽसि &hellip;<br>
अ॒ꣳ॒ह॒स्प॒त्याय॑ त्वा  +++(जुष्टं गृण्हामि)+++॥ [15]</p>
<h4 id="टक-94">टीका</h4>
<p>13त्रयोदशं गृह्णाति - उपयामगृहीतोसि संसर्पोस्यंहस्पत्याय त्वा जुष्टं गृण्हामि इति ॥ हे सोम उपयामगृहीतोसि, ततस्त्वामंहस्पत्याय त्वां जुष्टं गृह्णामीति वक्ष्यमाणेन सम्बध्यते । संसर्प इति त्रयोदशो मास उच्यते । स हि द्वादशेन मासेन संसर्पति सङ्गच्छते । यद्वा - यस्मादयं मासिमास्यंशेनांशेन निष्पद्यते तस्मात्संतुष्ट एव मासान्तरैस्सर्पति । त्रिंशता च मासैर्मासत्वेन सम्पद्यते । ईदृशस्त्वमसि न कर्मणां त्रयोदशमासार्होसीति । &lsquo;परादिश्छन्दसि बहुलम्&rsquo; इत्युत्तरपदाद्युदात्तत्वम् ।</p>
<p>अधुना सोम उच्यते - अंहस्पत्याय त्वा जुष्टं गृह्णामीति शेषः । अंहस्पत्यस्त्रयोदशो मासः । अंहांसि पापानि पातयति । &lsquo;अमेर्हुच्च&rsquo; इत्यसुन् । पातयिता नाशयिता अंहस्पत्यः । पततेर्ण्यन्तात् &lsquo;कृत्यल्युटो बहुळम्&rsquo; इति कर्तरि यत्प्रत्ययः, &lsquo;बहुलं संज्ञाछन्दसोः&rsquo; इति णिहुक्, &lsquo;कस्कादिषु च&rsquo; इति सत्वम् ।<br>
यद्वा - अंहतेर्गतिकर्मणोऽसुन्, अंहसां गतीनां पतिः पाता प्रवर्तक आदित्यः, तदधीनत्वात्सर्वचेष्टानाम् । &lsquo;पातेर्डतिः&rsquo; । यद्वा - कृतानुस्वारोपजनमहरेवांह इत्युच्यते; यथोक्तं - &lsquo;वर्णागमो वर्णविपर्ययश्च&rsquo; इति । तस्य पतिर्दिनपतिरादित्य एव । तत आगतस्तस्यापत्यं वा अंहस्पत्यः, पत्युत्तरपदलक्षणो ण्यः, छान्दसः आदिवृद्ध्यभावः, &lsquo;संज्ञापूर्वको विधिरनित्यः&rsquo; इति वा । आदित्यवशेन हि त्रयोदशो मासो जायते । यथोक्तम् - &lsquo;अधिमासका युगे ते रविमासेभ्योधिकास्तु ये चान्द्राः ।  इति । तस्मात्तत आगत इति वा तदपत्यमिति वा शक्यते वक्तुम् । &lsquo;अस्ति त्रयोदशो मास इत्याहुः&rsquo;  इति च ब्राह्मणम् ।<br>
यद्वा - संसर्पार्थस्सोम एव संसर्प इत्युच्यते । यद्वा - उपयामगृहीतोसि संसर्पार्थश्चासि, तस्मादंहस्पत्याय त्वां गृह्णामीति । चतुर्थ्यर्थे वा द्वितीया, अंहस्पत्याय तुभ्यमिमं सोमं गृह्णमीति शेषः ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<p>इति चतुर्थे चतुर्दशोनुवाकः ॥</p>
<h2 id="अनवक-१५-ऐनदरगनगरह">अनुवाकः १५ ऐन्द्राग्नग्रहः</h2>
<h3 id="मनतर-95">मन्त्रः</h3>
<p>इन्द्रा᳚ग्नी॒ आ ग॑तꣳ सु॒तङ्गी॒र्भिर्नभो॒ वरे᳚ण्यम् ।<br>
अ॒स्य पा॑तन्धि॒येषि॒ता ॥</p>
<h4 id="टक-95">टीका</h4>
<p>1ऋतुपात्रेणैन्द्राग्नं गृह्णाति ॥ &lsquo;यदैन्द्राग्नमृतुपात्रेण गृह्णाति&rsquo; इति ब्राह्मणम्, &lsquo;ओजोभृतौ वा एतौ देवानाम्&rsquo; इत्यादि च । इन्द्राग्नी आगतमिति त्रिपदा गायत्री । हे इन्द्राग्नी आगतं आगच्छतम् । &lsquo;बहुलं छन्दसि&rsquo; इति शपो लुक् । सुतं अभिषुतं सोमं प्रति गीर्भिः स्तुतिभिः वरेण्यं वरणीयं प्रार्थनीयं स्तुत्यं सोमं नभः नहनं बन्धकं रसवत्तया मनसाम् । &lsquo;नहेर्दिवि भश्च&rsquo; इत्यसुन् दिवोन्यत्रापि बहुलवचनात् । यद्वा - गीर्भिर्नहनीयं बन्धनीयं स्तुत्यमिति यावत् । यद्वा - नभ इव नभः आदित्यः स इव गीर्भिर्वरणीयः । &lsquo;वृञ एण्यः&rsquo;, वृषादिर्द्र्ष्टव्यः । आगत्य चास्य सोमस्य पातं पिबतम् कर्मणस्सम्प्रदानत्वाच्चतुर्थ्यर्थे षष्ठी । पूर्ववच्छपो लुक् । धिया बुद्ध्यास्मदीयया इषिता इषितौ अद्वेषितौ प्रार्थितौ युवां पिबतम् । &lsquo;सावेकाचः&rsquo; इति धियो विभक्तिरुदात्ता । &lsquo;तीषसहलुभ&rsquo; इतीडागमः । यद्वा - इषगतौ, धिया इषितौ प्राप्तौ ॥</p>
<h3 id="मनतर-96">मन्त्रः</h3>
<p>उ॒प॒या॒मगृ॑हीतोऽसि, इन्द्रा॒ग्निभ्या᳚न्त्वा ।</p>
<h4 id="टक-96">टीका</h4>
<p>इमामनुद्रुत्योपयामगृहीतोसीन्द्राग्निभ्यां त्वेति गृह्णाति ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<h3 id="मनतर-97">मन्त्रः</h3>
<p>ए॒ष ते॒ योनि॑रिन्द्रा॒ग्निभ्या᳚न्त्वा ॥ [16]</p>
<h4 id="टक-97">टीका</h4>
<p>2एष ते योनिरिन्द्राग्निभ्यां त्वेति सादयति ॥</p>
<ul>
<li>[आग्रयणस्थाल्याः ग्रहस्य संस्रावमपनयति - एष ते योनिरिति ॥ हे उपांशुसंस्राव एष आग्रयणस्थाल्याख्यस्ते तव योनिः स्थानम्, यत्र निहितस्त्वं यागसिद्ध्यै सम्पत्स्यसे । अतस्तं प्रविशेति शेषः ॥]</li>
</ul>
<p>इति चतुर्थे पञ्चदशोनुवाकः ॥</p>
<h2 id="अनवक-१६-वशवदवगरह">अनुवाकः १६ वैश्वदेवग्रहः</h2>
<h3 id="मनतर-98">मन्त्रः</h3>
<p>ओमा॑सश्चर्षणीधृतो॒ विश्वे॑ देवास॒ आ ग॑त ।<br>
दा॒श्वाꣳसो॑ दा॒शुष॑स्सु॒तम् ॥</p>
<h4 id="टक-98">टीका</h4>
<p>1शुक्रपात्रेण वैश्वदेवं कलशाद्गृह्णाति - ओमास इति त्रिपदया गायत्र्या ॥ हे ओमासः अवितारः प्रजानां रक्षितारः । अवतेर्मन्प्रत्ययान्तात् &lsquo;ज्वरत्वर&rsquo; इत्यादिना ऊठादेशे गुणः, आज्जसेरसुक् । चर्षणीधृतः, चर्षणयो मनुष्याः, तेषां प्रतिष्ठाद्यनु प्रदानेन धारयितारः । &lsquo;अन्येषामपि दृश्यते&rsquo; इति पूर्वपदस्य दीर्घः, &lsquo;विभाषितं विशेषवचने बहुवचनम्&rsquo; इति पूर्वस्याविद्यमानत्वनिषेधान्निहन्यते । विश्वे इति पादादित्वान्न निहन्यते । देवास इति पूर्ववन्निहन्यते, पूर्ववदसुक् । हे इर्दृशा विश्वे देवाः आगत आगच्छत । पूर्ववच्छपो लुक् । आमन्त्रितानामविद्यमानत्वेपि आङः परत्वान्न निहन्यते । दाश्वांसो यूयम् । दाशृ दाने, लिटः क्वसुः &lsquo;दाश्वान्साश्वान्&rsquo; इति निपातितः । यजमानेभ्यो धनानि दत्तवन्तः दाशुषोस्य यजमानस्य सुतं सोमं प्रत्यागच्छत । अयं हि यजमानो युष्मभ्यं हवींषि दत्तवान् ददाति दास्यति । तेन युष्मदुपकारिणोस्य सुतं प्रति दानशीला यूयं प्रत्यागच्छत । यद्वा - चतुर्थ्यर्थे षष्ठी, यो नाम कश्चिद्युष्मभ्यं हवींषि ददाति तस्मै दाशुषे दाश्वांसो यूयं धनानि दत्तवन्तो यूयम् । यद्वा - &lsquo;छन्दसि लुङ्लङ्लिटः&rsquo; इत्युभयत्र वर्तमाने लिट् । युष्मभ्यं हवींषि ददतोस्य सुतं प्रति यूयमपि धनानि ददत एवागच्छत इति ॥</p>
<h3 id="मनतर-99">मन्त्रः</h3>
<p>उ॒प॒या॒मगृ॑हीतोऽसि॒ विश्वे᳚भ्यस्त्वा दे॒वेभ्यः॑ ।</p>
<h4 id="टक-99">टीका</h4>
<p>इमामनुद्रुत्योपयामगृहीतोसि विश्वेभ्यस्त्वा देवेभ्यः इति गृह्णाति ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<h3 id="मनतर-100">मन्त्रः</h3>
<p>ए॒ष ते॒ योनि॒र्विश्वे᳚भ्यस्त्वा दे॒वेभ्यः॑ ॥ [17]</p>
<h4 id="टक-100">टीका</h4>
<p>2एष ते योनिर्विश्वेभ्यस्त्वा देवेभ्य इति सादयति ॥ &lsquo;वैश्वदेव्यो वै प्रजा असावादित्यश्शुक्रः&rsquo; इत्यादि ब्राह्मणम्  ॥</p>
<ul>
<li>[आग्रयणस्थाल्याः ग्रहस्य संस्रावमपनयति - एष ते योनिरिति ॥ हे उपांशुसंस्राव एष आग्रयणस्थाल्याख्यस्ते तव योनिः स्थानम्, यत्र निहितस्त्वं यागसिद्ध्यै सम्पत्स्यसे । अतस्तं प्रविशेति शेषः ॥]</li>
</ul>
<p>इति चतुर्थे षोडशोनुवाकः ॥</p>
<h2 id="अनवक१७-परव-मरतवतयगरह">अनुवाकः१७ पूर्वो मरुत्वतीयग्रहः</h2>
<h3 id="मनतर-101">मन्त्रः</h3>
<p>म॒रुत्व॑न्तँव्वृष॒भँव्वा॑वृधा॒नमक॑वारिन्दि॒व्यꣳ शा॒समिन्द्र᳚म् ।<br>
वि॒श्वा॒साह॒मव॑से॒ नूत॑नायो॒ग्रꣳ स॑हो॒दामि॒ह तꣳ हु॑वेम ॥</p>
<h4 id="टक-101">टीका</h4>
<p>1त्रयो मरुत्वतीया माध्यंदिने सवने गृह्यन्ते ॥ &lsquo;इन्द्रो मरुद्भिस्सांविद्येन&rsquo; इत्यादि ब्राह्मणम्  । ते चर्तुपात्रेण गृह्यन्ते । &lsquo;तस्य वृत्रं जघ्नुष ऋतवोमुह्यन्&rsquo; इत्यादि ब्राह्मणम्  । &lsquo;वज्रं वा एतं यजमानो भ्रातृव्याय प्रहरति यन्मरुत्वतीयाः&rsquo; इत्यादि च । तत्र प्रथमं गृह्णाति - मरुत्वन्तमिति त्रिष्टुभा चतुष्पदया ॥</p>
<p>मरुतो देवविशेषास्तैस्तद्वन्तम् । &lsquo;तसौ मत्वर्थे&rsquo; इति भत्वम् । &lsquo;झयः&rsquo; इति मतुपो वत्वम् । वृषभं वर्षितारं कामानां अपां वा । &lsquo;ऋषिवृषिभ्यां कित्&rsquo; इति वृषेरभच्प्रत्ययः । वावृधानं ऐश्वर्येण । वृधेस्ताच्छीलिकश्चानश्, &lsquo;बहुलं छन्दसि&rsquo; इति शपश्श्लुः, तुजादित्वाद्दीर्घः, लसार्वधातुकानुदात्तत्वाभावात् &lsquo;चितः&rsquo; इत्यन्तोदात्तत्वम् । अकवारिं अकुत्सितारिम् । कुत्सिता अरयो यस्य स कवारिः । कुशब्दस्याकारोपसर्जनो गुणश्छान्दसः, ततो नञ्समासः, अव्ययपूर्वपदप्रकृतिस्वरत्वम् । योल्पान् शत्रुत्वेन विषयीकरोति सोकवारिः । यद्वा - कविः प्रज्ञातः अरिर्यस्य स कवारिः । कविशब्दस्यावङादेशश्छान्दसः । ततोन्योकवारिः अप्रज्ञात शत्रुरित्यर्थः । दिवमर्हतीति दिव्यः । &lsquo;छन्दसि च&rsquo; इति यत्प्रत्ययः । शासं शासकं शत्रूणाम् । पचाद्यच् । विश्वासाहं विश्वेषां शत्रूणामभिभवितारम् । &lsquo;छन्दसि सहः&rsquo; इति ण्विप्रत्ययः, &lsquo;अन्येषामपि दृश्यते&rsquo; इति पूर्वपदस्य दीर्घत्वम् । उग्रं उद्गूर्ण मायुधैः । सहोदां सहसो बलस्य दातारम् । &lsquo;आतो मनिन्क्वनिब्वनिपश्च&rsquo; इति विच्प्रत्ययः । ईदृशं मरुत्वन्तं इन्द्रं हुवेम आह्वयाम । इहास्मिन्कर्मणि । ह्वयतेराशिषि लिङ्, &lsquo;लिङ्याशिष्यङ्&rsquo; यासुडादि, &lsquo;छन्दस्युभयथा&rsquo; इति सार्वधातुकत्वात्सलोपः ॥ &lsquo;किदाशिषि&rsquo; इति कित्त्वाद्वचिस्वप्यादिना संप्रसारणम् । किमर्थमाह्वयामः? अवसे रक्षणाय । अवतेरसुन् । नूतनायाभिनवाय अद्यप्रभृति विशिष्टं रक्षणं कर्तुम् । &lsquo;नवस्य नूआदेशः त्नप्तनप्खाश्च प्रत्ययाः&rsquo; इति तनप्प्रत्ययः ॥</p>
<h3 id="मनतर-102">मन्त्रः</h3>
<p>उ॒प॒या॒मगृ॑हीतो॒ऽसि , इन्द्रा॑य त्वा म॒रुत्व॑ते ।</p>
<h4 id="टक-102">टीका</h4>
<p>इमामनुद्रुत्य उपयामगृहीतोसीन्द्राय त्वा मरुत्वत इति गृह्णाति ॥</p>
<h3 id="मनतर-103">मन्त्रः</h3>
<p>ए॒ष ते॒ योनि॒रिन्द्रा॑य त्वा म॒रुत्व॑ते ॥ [18]</p>
<h4 id="टक-103">टीका</h4>
<p>2एष ते योनिरिन्द्राय त्वा मरुत्वत इति सादयति ॥</p>
<ul>
<li>[आग्रयणस्थाल्याः ग्रहस्य संस्रावमपनयति - एष ते योनिरिति ॥ हे उपांशुसंस्राव एष आग्रयणस्थाल्याख्यस्ते तव योनिः स्थानम्, यत्र निहितस्त्वं यागसिद्ध्यै सम्पत्स्यसे । अतस्तं प्रविशेति शेषः ॥]</li>
</ul>
<p>इति चतुर्थे सप्तदशोनुवाकः ॥</p>
<h2 id="अनवक-१८-उततर-मरतवतयगरह">अनुवाकः १८ उत्तरो मरुत्वतीयग्रहः</h2>
<h3 id="मनतर-104">मन्त्रः</h3>
<p>इन्द्र॑ मरुत्व इ॒ह पा॑हि॒ सो मँ॒य्यथा॑ शार्या॒ते अपि॑बस्सु॒तस्य॑ ।<br>
तव॒ प्रणी॑ती॒ तव॑ शूर॒ शर्म॒न्ना वि॑वासन्ति क॒वय॑स्सुय॒ज्ञाः ॥</p>
<h4 id="टक-104">टीका</h4>
<p>1द्वितीयं मरुत्वतीयं गृह्णाति - इन्द्र मरुत्व इति चतुष्पदया त्रिष्टुभा । हे इन्द्र मरुत्वः । &lsquo;मतुवसोः&rsquo; इति रुत्वम् । &lsquo;नामन्त्रिते समानाधिकरणे&rsquo; इति पूर्वपदस्याविद्यमानवत्त्वनिषेधान्निहन्यते । इहास्मिन्कर्मणि सोमं पाहि पिब । पूर्ववच्छपो लुक् । शर्यातिर्नाम राजा, तस्येदं शार्यातम् । यथा शर्यातेर्यागे सुतस्य सोमस्यापिबः । पूर्ववत्सम्प्रदानत्वं षष्ठ्याः षष्ठी च । कस्मात्पुनरेवमभ्यर्थ्यत इत्याह - हे शूर इन्द्र तव प्रणीती प्रणीत्या । &lsquo;सुपां सुलुक्&rsquo; इति तृतीयायाः पूर्वसवर्णदीर्घत्वम् । तद्विषयेन प्रणयनेन तवैव शर्मन् शर्मणि शरणभावे । निमित्तसप्तमी, भावेसुखे वा निमित्ते सप्तमी । त्वमेव शरणं मे यथा भवसि, तदर्थं सुयज्ञाः शोभनयज्ञाः कवयो मेधाविनस्त्वामेवाविवासन्ति परिचरन्ति । तस्मात्त्वामेव प्रार्थयामहे ॥</p>
<h3 id="मनतर-105">मन्त्रः</h3>
<p>[संयुक्तमन्त्रः - उ॒प॒या॒मगृ॑हीतो॒ऽसीन्द्रा॑य त्वा म॒रुत्व॑ते
ए॒ष ते॒ योनि॒रिन्द्रा॑य त्वा म॒रुत्व॑ते ॥ [19]  ]</p>
<p>उ॒प॒या॒मगृ॑हीतो॒ऽसि &hellip;
इन्द्रा॑य त्वा म॒रुत्व॑ते ।
ए॒ष ते॒ योनि॒रिन्द्रा॑य त्वा म॒रुत्व॑ते ॥</p>
<h4 id="टक-105">टीका</h4>
<p>2 पूर्ववद्ग्रहणं सादनं च ॥</p>
<p>[आग्रयणस्थाल्याः ग्रहस्य संस्रावमपनयति - एष ते योनिरिति ॥ हे उपांशुसंस्राव एष आग्रयणस्थाल्याख्यस्ते तव योनिः स्थानम्, यत्र निहितस्त्वं यागसिद्ध्यै सम्पत्स्यसे । अतस्तं प्रविशेति शेषः ॥]</p>
<p>इति चतुर्थेष्टादशोनुवाकः ॥</p>
<h2 id="अनवक-१९-ततय-मरतवतयगरह">अनुवाकः १९ तृतीयो मरुत्वतीयग्रहः</h2>
<h3 id="मनतर-106">मन्त्रः</h3>
<p>म॒रुत्वाꣳ॑ इन्द्र वृष॒भो रणा॑य॒ पिबा॒ सोम॑मनुष्व॒धम्मदा॑य ।<br>
आ सि॑ञ्चस्व ज॒ठरे॒ मध्व॑ ऊ॒र्मिन्त्वꣳ राजा॑सि प्र॒दिव॑स्सु॒ताना᳚म् ॥</p>
<h4 id="टक-106">टीका</h4>
<p>1तृतीयं मरुत्वतीयं गृह्णाति - मरुत्वानिन्द्रेति चतुष्पदया त्रिष्टुभा ॥ हे इन्द्र यस्त्वं मरुत्वान् वृषभश्च स त्वं रणाय सङ्ग्रामाय पिब सोमम् । &lsquo;द्व्यचोतस्तिङः ' इति दीर्घः । अनुष्वधं स्वधामन्नं अनुस्वदनीयं पुरोडाशात्मकमन्नं सोमम् । सुषामादित्वात् षत्वम्, &lsquo;अनोरप्रधानकनीयसी&rsquo; इत्युत्तरपदान्तोदात्तत्वम् । मदाय, माद्यत्यनेनेति मदः । &lsquo;मदोऽनुपसर्गे&rsquo; इत्यप् । ईदृशाय रणाय जयकरायेत्यर्थः । &lsquo;वार्त्रघ्ना एव ते यजमानस्य गृह्यन्ते&rsquo; &lsquo;यन्मरुत्वतीयाः&rsquo; &lsquo;आयुधं एतद्यजमानस्संस्कुरुते यन्मरुत्वतीयाः&rsquo; इत्यादि च ब्राह्मणम् ।
किं बिन्दुमात्रमपि पीतं मदाय भवतीत्याशङ्क्य नेति प्रतिपाद्यते - आसिञ्चस्व आभिमुख्येन क्षारय जठरे उदरे यथा ते मदो भवति तथा प्रभूतं पिबेत्यर्थः । मध्वः मधुसदृशस्यास्य सोमस्य ऊर्मिं सङ्घातम् । &lsquo;जसादिषु वा वचनं छन्दसि&rsquo; इति गुणाभावः ।
राजा विशेष्यते - प्रदिवः पुराणः नेदानीमेव । मदस्योत्पाद्यत्वे हेतुमाह - त्वं राजा सुतानां सोमार्नां, तव मदाय सोमा अभिषूयन्त इति भावः, अतिक्रान्तेष्वप्यहस्सु त्वमेव सोमानां राजेति । यद्वा - त्वमेव ह्यतिक्रान्तेष्वहस्सु सुतानां राजाऽभूः, तस्मादिदानीमपि पिबेति प्रार्थ्यसे । प्रगता दिवसा अस्येति प्रदिवः । छान्दसोकारस्समासान्तः, &lsquo;परादिश्छन्दसि बहुलम्&rsquo; इत्युत्तरपदाद्युदात्तत्वम् । मरुत्वानित्यत्र पूर्ववत्सांहितायां रुत्वादि ॥</p>
<h3 id="मनतर-107">मन्त्रः</h3>
<p>[संयुक्तमन्त्रः - उ॒प॒या॒मगृ॑हीतो॒ऽसीन्द्रा॑य त्वा म॒रुत्व॑त ए॒ष ते॒ योनि॒रिन्द्रा॑य त्वा म॒रुत्व॑ते ॥ [20]  ]</p>
<p>उ॒प॒या॒मगृ॑हीतो॒ऽसि &hellip;<br>
इन्द्रा॑य त्वा म॒रुत्व॑ते ।<br>
ए॒ष ते॒ योनि॒रिन्द्रा॑य त्वा म॒रुत्व॑ते ॥</p>
<h4 id="टक-107">टीका</h4>
<p>2 पूर्ववदेव ग्रहणसादने ॥</p>
<p>इति चतुर्थे एकोनविंशोनुवाकः ॥</p>
<h2 id="अनवक-२०-महनदरगरह">अनुवाकः २० माहेन्द्रग्रहः</h2>
<h3 id="मनतर-108">मन्त्रः</h3>
<p>म॒हाꣳ इन्द्रो॒ य ओज॑सा प॒र्जन्यो॑ वृष्टि॒माꣳ इ॑व ।<br>
स्तोमै᳚र्व॒थ्सस्य॑ वावृधे ॥</p>
<h4 id="टक-108">टीका</h4>
<p>1शुक्रपात्रेण माहेन्द्रं गृह्णाति - महानिति गायत्र्या त्रिपदया ॥ य ओजसा बलेन महान् इन्द्रः । पूर्ववद्रुत्वादि संहितायाम् । स इन्द्रः, वत्सस्य वत्सस्थानीयस्य यजमानस्य ऋषेर्वा वत्सनाम्नः, स्वभूतैस्तोमैस्स्तोत्रैः वावृधे वर्धताम् । &lsquo;छन्दसि लुङ्लिङ्लिटः&rsquo; इति लिट् । &lsquo;तुजादीनां&rsquo; इत्यभ्यासस्य दीर्घः । क इव? पर्जन्यो वृष्टिमानिव यथा वृष्टिमान् पर्जन्योभिवर्धते लोकाभिवृद्ध्या तथेत्यर्थः । वृष्टिमानित्यस्व &lsquo;ह्रस्वनुङ्भ्यां मतुप्&rsquo; इति मतुप उदात्तत्वम् । पूर्ववद्रुत्वादि संहितायाम् ॥</p>
<h3 id="मनतर-109">मन्त्रः</h3>
<p>उ॒प॒या॒मगृ॑हीतोऽसि, महे॒न्द्राय॑ त्वा ।</p>
<h4 id="टक-109">टीका</h4>
<p>इमामनुद्रुत्योपयामगृहीतोसि महेन्द्राय त्वेति गृह्णाति ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<h3 id="मनतर-110">मन्त्रः</h3>
<p>ए॒ष ते॒ योनि॑र्महे॒न्द्राय॑ त्वा ॥ [21]</p>
<h4 id="टक-110">टीका</h4>
<p>2एष ते योनिर्महेन्द्राय त्वेति सादयति ॥ &lsquo;इन्द्रो वृत्रमहन् तं देवा अब्रुवन्महान्वा अयमभूत्&rsquo; इत्यादि ब्राह्मणम्  ॥</p>
<ul>
<li>[आग्रयणस्थाल्याः ग्रहस्य संस्रावमपनयति - एष ते योनिरिति ॥ हे उपांशुसंस्राव एष आग्रयणस्थाल्याख्यस्ते तव योनिः स्थानम्, यत्र निहितस्त्वं यागसिद्ध्यै सम्पत्स्यसे । अतस्तं प्रविशेति शेषः ॥]</li>
</ul>
<p>इति चतुर्थे विंशोनुवाकः ॥</p>
<h2 id="अनवक-२१-महनदरगरह">अनुवाकः २१ माहेन्द्रग्रहः</h2>
<h3 id="मनतर-111">मन्त्रः</h3>
<p>म॒हाꣳ इन्द्रो॑ नृ॒वदा च॑र्षणि॒प्रा उ॒त द्वि॒बर्हा॑ अमि॒नस्सहो॑भिः ।<br>
अ॒स्म॒द्रिय॑ग्वावृधे वी॒र्या॑यो॒रुᳶ पृ॒थुस्सुकृ॑तᳵ क॒र्तृभि॑र्भूत् ॥</p>
<h4 id="टक-111">टीका</h4>
<p>1बृहत्पृष्ठपक्षे माहेन्द्रं गृह्णाति - महाꣳइन्द्रो नृवदिति चतुष्पदया त्रिष्टुभा ॥ महानयमिन्द्रः यश्चर्षणिप्राः, चर्षणयो मनुष्यास्तेषां पूरयिता कामैः । प्रा पूरणे, &lsquo;आतो मनिन्क्वनिब्वनिपश्च&rsquo; इति विच्प्रत्ययः । नृवत् मनुष्यवत्, यथा मनुष्या आराधयितॄन् कामैः पूरयन्ति तद्वत् । यद्वा - चर्षणीनां चर्षणवतामाचारवतां कामः पूरयिता । समन्तादित्यर्थे आकारः, सर्वत्र पूरयिता, तस्मान्महान् । यद्वा - नृवत् एकस्मिन्निव नरे समन्तात् सर्वेष्वपि लोकेषु चरणशीलानां पूरयिता, ततोयं महानिति । चरेरनिप्रत्ययो बहुलवचनात्सुडागमः । यद्वा - &lsquo;कृषेरादेश्च चः&rsquo; इति कृषेरेतद्रूपम् । आङापि कृष्यर्थो विशेष्यते । उदात्तश्रुतेश्चायमसमस्त एव कृष्यर्थं विशिनष्टि । हविःप्रदानादिना आकर्षवतां वशीकुर्वतां कामैः पूरयितेति । उत अपिच द्विबर्हाः द्वयोर्लोकयोर्बृंहितः प्रवृद्धस्तेजसास्मिन्नमुष्मिंश्च । ब्रहेरनिदितोसुन्प्रत्ययः, &lsquo;परादिश्छन्दसि बहुलम्&rsquo; ।</p>
<p>पुनश्च विशेष्यते - स होभिर्बलैः अमिनः अपरिच्छेदः । मानं मिनम् । मातेर्निष्ठा, छान्दसं निष्ठानत्वम् । तदस्य नास्तीत्यमिनः, न ह्यस्यैतादृग्बलमस्तीति निश्चेतुं शक्यते । यद्वा - सहोभिरमिनः सङ्गतः । अम गत्यादिषु, &lsquo;बहुलमन्यत्रापि&rsquo; इतीनच्प्रत्ययः । इर्दृश इन्द्रो वीर्याय वीर्यार्थम् । यद्वा - कर्म वृत्रवधादि तदर्थम् । अस्मद्र्यक् वावृधे वर्धताम् । &lsquo;छन्दसि लुङ्लङ्लिटः&rsquo; इति लिट्, तुजादित्वाद्दीर्घः । अस्मास्व ञ्चतीत्यस्मद्र्यक् । &lsquo;विष्वग्देवयोश्च&rsquo; इत्यद्र्यादेशः, क्रियाविशेषणत्वान्नपुंसकत्वम् । अस्माभिर्यजमानैर्दत्तानि हवींषि गृहीत्वा वर्धतामिति यावत् ।<br>
किञ्च - कर्तृभिः परिचरद्भिः अस्माभिर्यजमानैरिन्द्रः उरुर्विस्तीर्णो बलेन, पृथुः प्रथितस्सर्वत्र यशसा, सुकृतः सुष्ठुकृतः वशीकृतश्च, भूत् भवतु । भवतेर्लुङि पूर्ववच्छपो लुक्, &lsquo;भूसुवोस्तिङि&rsquo; इति गुणाभावः । यद्वा - कर्तृभिरस्माभिः सुकृतस्सम्यक्कृतोयमुरुः पृथुश्च भवतु । &lsquo;सुः पूजायाम्&rsquo; इति कर्मप्रवचनीयत्वम् । &lsquo;स्वती पूजायाम्&rsquo; इति प्रादिसमासः, तेन गतित्वाभावात् &lsquo;सूपमानात्कः&rsquo; इत्युत्तरपदान्तोदात्तत्वाभावे अव्ययपूर्वपदप्रकृतिस्वरत्वमेव भवति ॥</p>
<h3 id="मनतर-112">मन्त्रः</h3>
<p>[संयुक्तमन्त्रः - उ॒प॒या॒मगृ॑हीतो॒ऽसीन्द्रा॑य त्वा म॒रुत्व॑त ए॒ष ते॒ योनि॒रिन्द्रा॑य त्वा म॒रुत्व॑ते ॥  [22] ]</p>
<p>उ॒प॒या॒मगृ॑हीतो॒ऽसि &hellip;
इन्द्रा॑य त्वा म॒रुत्व॑ते ।
ए॒ष ते॒ योनि॒रिन्द्रा॑य त्वा म॒रुत्व॑ते ॥</p>
<h4 id="टक-112">टीका</h4>
<p>2 ग्रहणसादने पूर्ववदेव ॥</p>
<ul>
<li>[आग्रयणस्थाल्याः ग्रहस्य संस्रावमपनयति - एष ते योनिरिति ॥ हे उपांशुसंस्राव एष आग्रयणस्थाल्याख्यस्ते तव योनिः स्थानम्, यत्र निहितस्त्वं यागसिद्ध्यै सम्पत्स्यसे । अतस्तं प्रविशेति शेषः ॥]</li>
</ul>
<p>इति चतुर्थे एकविंशोनुवाकः ।।</p>
<h2 id="अनवक-२२-आदतयगरह">अनुवाकः २२ आदित्यग्रहः</h2>
<h3 id="मनतर-113">मन्त्रः</h3>
<p>क॒दा च॒न स्त॒रीर॑सि॒ ..<br>
नेन्द्र॑ सश्चसि दा॒शुषे᳚ ।<br>
उपो॒पेन्नु म॑घव॒न् ..     +++(तृतीयपादः सप्ताक्षरः)+++
भूय॒ इन्नु ते॒ ।। +++(पञ्चपदा पथ्याछन्दः)+++<br>
दान॑न् दे॒वस्य॑ पृच्यते ॥</p>
<h4 id="टक-113">टीका</h4>
<p>1तृतीयसवने आदित्यं गृह्णाति - कदा चन स्तरीरसीति पथ्यया पञ्चपदया । यथोक्तं - &lsquo;पथ्या पञ्चभिरष्टाक्षरैः&rsquo; इति । इयं तु शङ्कुमतीनाम पथ्या, यथोक्तं - &lsquo;एकस्मिन् पञ्चके छन्दश्शङ्कुमती&rsquo; इति । पथ्या बृहती वा जागततृतीयपादत्वात् ।</p>
<p>हे इन्द्र न कदाचिदपि त्वं स्तरीरसि धनानां छादकोसि । &lsquo;अवितॄस्तृतन्त्रिम्य ईः&rsquo; इतीप्रत्ययः । किमनाच्छादनमात्रमेव? नेत्याह - सश्चसि दाशुषे, सश्चतिर्गतिकमा, दाशुषे हवींषि दत्तवते सश्चसि दित्सया । &lsquo;क्रियाग्रहणं कर्तव्यम्&rsquo; इति संप्रदानत्वम् । दातुमिति वा पदाध्याहारः । दाशुषे दातुं सश्चसि धनानि दातुं दाशुषस्सकाशं त्वमेव सश्चसि । किमुच्यते सकृद्ददासीति - हे मघवन् तव देवस्य देवनादिगुणयुक्तस्य दानं भूयोप्युपपृच्यते उपगृह्यते पुनः पुनरपि समुपपाद्यते । न सकृद्दत्तमिति स्मर्यते, किन्तु पुनः पुनर्दीयत एवेति । पृची सम्पर्के ।</p>
<p>अत्र भूय इन्नुत इति चतुर्थः पादः । &lsquo;प्रसमुपोदः पादपूरणे&rsquo; इत्युपशब्दस्य द्विर्वचनम् । &lsquo;अनुदातं च&rsquo; इति द्वितीयो निहन्यते । इच्छब्दोवधारणार्थः उपपृच्यत एव । नुशब्दः प्रसिद्धौ; नन्वेवं खलु सर्वदा क्रियते । नु इति पुराणवचनो वा, पुराणोयं तव स्वभावः । द्वितीय इच्छब्दोप्यर्थः, भूयोपि । द्वियीयो नुशब्दो हेतौ, यस्मादेवं तस्मान्न कदा चन स्तरीरसीति । तस्मादेवंप्रभावस्त्वमस्मानप्यनुगृहाणेत्याशिषा समाप्यते ॥</p>
<h3 id="मनतर-114">मन्त्रः</h3>
<p>उ॒प॒या॒मगृ॑हीतोऽसि, आ॒दि॒त्येभ्य॑स्त्वा ॥</p>
<h4 id="टक-114">टीका</h4>
<p>इमामनुद्रुत्योपयामगृहीतोस्यादित्येभ्यस्त्वेति गृह्णाति । &lsquo;अदितिः पुत्राकामा इत्यादि ब्राह्मणम्  ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<h3 id="मनतर-115">मन्त्रः</h3>
<p>क॒दा च॒न प्र यु॑च्छस्यु॒भे नि पा॑सि॒ जन्म॑नी ।<br>
तुरी॑यादित्य॒ सव॑नन्त इन्द्रि॒यमा त॑स्थाव॒मृत॑न्दि॒वि ॥</p>
<p>क॒दा च॒न प्र यु॑च्छसि&hellip; <br>
उ॒भे नि पा॑सि॒ जन्म॑नी ।<br>
तुरी॑यादित्ये &hellip;    +++(तृतीयपादः पञ्चाक्षरः)+++
सव॑नन्त इन्द्रि॒यम् &hellip;   +++(पथ्याछन्दः)+++
आ त॑स्थाव॒मृत॑न्दि॒वि ॥</p>
<h4 id="टक-115">टीका</h4>
<p>2शृतातंक्येन श्रीणाति - कदा चन प्र युच्छसीति पथ्ययैव पूर्वोक्तया । अत्र तु तृतीयपादः पञ्चाक्षरः । आदित्यग्रह एवात्रामन्त्र्यते । हे ग्रह कदाचिदपि प्रयुच्छसि न युच्छसि । युच्छप्रमादे । कस्यां चिदप्यवस्थायां स्वकार्यं प्रति प्रमादं न करोषीत्यर्थः । यागसाधनमेव स्वकार्यमस्य । अत्र धात्वर्थस्य निवृत्तिं प्रशब्द आचष्टे, यथा प्रस्मरणं प्रस्थानं प्रपूरणमिति । यद्वा - किंशब्दोत्र गम्यमानार्थो न प्रयुज्युते । किं कदाचित्त्वं प्रयुछसि प्रमाद्यसि, न खत्वेतत्सम्भाव्यते सर्वदावहितत्वादित्यर्थः ।</p>
<p>तदेवावधानं दर्शयितुमाह - उभे खलु जन्मनी वर्तमानभविष्यल्लक्षणे निपासि नियमेन रक्षसि, ऐहिकादामुष्मिकाच्चानर्थाद्यजमानं रक्षसीत्यर्थः ।</p>
<p>अधुनादित्यग्रहमेव चतुर्थसवनत्वेन रूपयन्नामन्त्रयते - हे आदित्य । &lsquo;दित्यदित्यादित्यपत्युत्तरपदाण्ण्यः&rsquo; । आदित्यग्रहतुरीय चतुर्थ चतुर्थसवनात्मन् । आदित्यग्रहमेव चतुर्थं सवनं रूपयित्वा स्तौति । तृतीयसवनात्प्रागेवेदं चतुर्थं सवनं सम्पद्यते, यदिदं तव ग्रहणमिति ।</p>
<p>अस्य च सवनस्य सवनान्तरेभ्यो विशिष्टतामाह - ते तव खल्विदं सवनमिन्द्रियं इन्द्रजूष्टम् । &lsquo;इन्द्रियमिन्द्रलिङ्गम्&rsquo; इत्यादिना निपात्यते । इन्द्रप्रीतिकरमित्यर्थः ।<br>
पुनश्च सवनं विशिनष्टि - दिवि आदित्ये द्युलोके वा अमृतत्वेनातस्थौ आस्थितम् । नास्मिन् मृतं मरणमस्य वा नास्तीत्यमृतम् अमरणहेतुरित्यर्थः । &lsquo;नञो जरमरमित्रमृताः&rsquo; इत्युत्तरपदाद्युदात्तत्वम् । यद्वा - दिवि हविर्धाने आतस्थौ, इदं सवनं हविर्धान एव समाप्यत इत्यर्थः । &lsquo;द्यौर्हविर्धानम्&rsquo; इति च मन्त्रवर्णः । &lsquo;ऊडिदम्&rsquo; इत्यादिना दिवो विभक्तिरुदात्ता । यद्वा - &lsquo;तस्यै चत्वार आदित्या अजायन्त&rsquo; इति तुरीयादित्योस्त्येव, स एवात्रामन्त्र्यते ॥</p>
<ul>
<li>मन्त्रः +++(अत्र मूले मन्त्रोल्लेखः न दृश्यते )+++</li>
<li>उ॒प॒या॒मगृ॑हीतोऽस्यादित्येभ्यस्त्वा जुष्टं गृह्णामि ।</li>
</ul>
<p>इमामनुद्रुत्योपयामगृहीतोस्यादित्येभ्यस्त्वा जुष्टं गृह्णामीति श्रीणाति । उपयामगृहीतोसीत्यस्य पूर्वत्राम्नातस्य उत्तरयानया ऋचा सम्बन्धः । &lsquo;पशवो वा एते यदादित्य ऊर्ग्दधि&rsquo; इत्यादि ब्राह्मणम्  ॥</p>
<h3 id="मनतर-116">मन्त्रः</h3>
<p>य॒ज्ञो दे॒वाना॒म्प्रत्ये॑ति सु॒म्नमादि॑त्यासो॒ भव॑ता मृड॒यन्तः॑ ।
अ॒र्वाची॑ सुम॒तिर्व॑वृत्याद॒ꣳ॒होश्चि॒द्या व॑रिवो॒वित्त॒रास॑त् ।।</p>
<h4 id="टक-116">टीका</h4>
<p>3पुनरपि तस्मिन्नेव सोमं गृह्णाति - यज्ञो देवानामिति चतुष्पदया त्रिष्टुभा । &lsquo;तिसृभिर् ऋग्भिर्गृह्णाति&rsquo; इति ब्राह्मणम् ॥ अयं यज्ञोस्मदीयं धनं देवानां सुम्नं सुखं प्रति एति एतु प्राप्नोतु सुखं सम्पादयतु । यद्वा - अयं देवानां यज्ञः अस्माकं सुखं प्रत्येतु प्रत्याययतु ।<br>
किञ्च - हे आदित्यासः आदित्याः अस्मान्मृडयन्तस्सुखयन्तो भवत । असुन्, आमन्त्रितस्याविद्यमानत्वात्तिङन्तं न निहन्यते । &lsquo;छन्दस्युभयथा&rsquo; इति शतुरार्धधातुकत्वे &lsquo;अदुपदेशात्&rsquo; इति लसार्वधातुकानुदात्तत्वाभावः ।</p>
<p>किञ्च - वः यष्माकं या सुमतिः शोभनात्मिकानुग्रहपरा मतिः सार्वाची अस्मदभिमुखी आववृत्यात् आवर्तताम् । वृतेर्व्यत्ययेन परस्मैपदम्, लिङि यासुट्, &lsquo;बहुलं छन्दसि&rsquo; इति शप्  श्लुः । अर्वागञ्चतीत्यर्वाची, ऋत्विगादिना क्विन्, &lsquo;अञ्चतेश्चोपसङ्ख्यानम्&rsquo; इति ङीप्, &lsquo;मन्क्तिन्व्याख्यान&rsquo; इत्यादिना सुमतिशब्दस्योत्तरपदान्तोदात्तत्वम् ।</p>
<p>पुनरपि सुमतिर्विशेष्यते - या युष्माकं सुमतिः अंहोः हननशीलस्य दुरात्मनः चित् स्ववच्छेत्री । छिदेः कर्तरि क्विप्, आदिवर्णव्यत्ययः । हन्तीत्यंहुः, हन्तेरौणादिक उप्रत्ययः । आद्यो हकारोन्तेवतिष्ठते, नकारस्यानुस्वारः । यद्वा - अहि गतौ, स एव प्रत्ययः । गत्यर्थाश्च बुद्ध्यर्थाः । पुरुषस्य या चित् चेतिः । चेततेः क्विप् । ज्ञाता हि मतिस्सुमतिर्भवतीति भावः । व्युत्पत्तिद्वयेपि चिच्छब्दस्यानुदात्तत्वं मृग्यम् ।</p>
<p>अथ ब्रूमः - चिदिति निपातः चादित्वादनुदात्तः, अवधाराणे वर्तते, इवार्थे वा । अंहोरेव ज्ञातुरिव वा या मतिः सा आवर्ततामिति । वरिवोवित्तरा च या मतिरसत् भवेत् । अस्तेर्लेङन्तस्य अडागमः । सा आवर्ततामिति । वरिवो धनं, तस्य वेदयित्री लम्भयित्री वरिवोवित् । विन्दतेर्ण्यन्तात्क्विपि, &lsquo;बहुलं संज्ञाछन्दसोः&rsquo; इति णिलुक्, ततोतिशायने तरप्प्रत्ययः । ज्ञातुरेव हि मतिर्वरिवोवित्तरा भवति । तस्माद्या ईदृशी मतिर्भवति सा सुमतिरस्मानावर्ततामिति ॥</p>
<ul>
<li>[ उ॒प॒या॒मगृ॑हीतोऽस्यादि॒त्येभ्य॑स्त्वा ॥ ] +++(अत्र मन्त्रेण भाव्यम् । मूले मन्त्रोल्लेखः न दृश्यते । विवेचनीयम्)+++</li>
</ul>
<h4 id="टक-117">टीका</h4>
<p>इमामनुद्रुत्योपयामगृहीतोस्यादित्येभ्यस्त्वेति गृह्णाति ॥</p>
<h3 id="मनतर-117">मन्त्रः</h3>
<p>[संयुक्तमन्त्रः - विव॑स्व आदित्यै॒ष ते॑ सोमपी॒थस्तेन॑ मन्दस्व॒ तेन॑ तृप्य तृ॒प्यास्म॑ ते व॒यं त॑र्पयि॒तारो॒ या दि॒व्या वृष्टि॒स्तया᳚ त्वा श्रीणामि ।।]</p>
<p>विव॑स्व आदित्यै॒ष ते॑ सोमपी॒थस्तेन॑ मन्दस्व ।</p>
<h4 id="टक-118">टीका</h4>
<p>4एनमुपांशुसवनेन श्रीणाति - विवस्व इति ॥
हे विवस्व ,  विव इति धननाम, तद्वान्विवस्वान् &lsquo;ततो विवस्वानादित्योजायत&rsquo; इति य उच्यते । रश्मिलक्षणैर्धनैस्तद्वान् । &lsquo;मतुवृसोः&rsquo; इति रुत्वम् । आदित्य अदितेः पुत्र । &lsquo;नामन्त्रिते समानाधिकरणे&rsquo; इति पूर्वस्याविद्यमानत्वनिषेधाद्द्वितीयं निहन्यते । एष ते तव सोमपीथः सोमपानम् । &lsquo;पातॄतुदिवचि&rsquo; इत्यादिना थक्प्रत्ययः । तेनानेन मन्दस्व मादयस्व तव भ्रातृन् । &lsquo;तस्यै चत्वार आदित्या अजायन्त&rsquo; इति चत्वार &lsquo;आदित्या बभूवुः, तेषां चैको विवस्वान्, य इहामन्त्र्यते । &lsquo;योतो जायाता अस्माकं स एकोसत्&rsquo; इत्यदितिं प्रथमजा आदित्याः प्रार्थयांचक्रिरे । तस्मान्मन्दस्वेति मादयस्वेति व्याख्यायते । मदिस्तुतिमोदमदस्वप्नगतिषु ।</p>
<h3 id="मनतर-118">मन्त्रः</h3>
<p>तेन॑ तृप्य ।</p>
<h4 id="टक-119">टीका</h4>
<p>तेन सोमपीथेन त्वमपि तृप्य तृप्तो भव ।</p>
<h3 id="मनतर-119">मन्त्रः</h3>
<p>ते॒  व॒यं त॑र्पयि॒तारः॑  +++(तृ॒प्यास्म॑)+++।</p>
<h4 id="टक-120">टीका</h4>
<p>ते तव तर्पयितारो वयमपि तृप्यास्म तृप्ता भूयास्म । आशिषि लिङ्, तिङः परत्वान्न निहिन्यते ।</p>
<h3 id="मनतर-120">मन्त्रः</h3>
<p>या दि॒व्या वृष्टि॒स्तया᳚ त्वा श्रीणामि ।।</p>
<h4 id="टक-121">टीका</h4>
<p>किञ्च - या दिव्या वृष्टिः । दिवमर्हतीति &lsquo;छन्दसि च&rsquo; इति यत्प्रत्ययः ।<br>
ननु &lsquo;मन्त्रे वृष&rsquo; इति क्तिन उदात्तत्वेन भवितव्यम् । भाव्यं भावे क्तिनः, इह तु करणे क्तिन् । तया हे सोम त्वां श्रीणामि मिश्रयामि । ननूपांशुसवनेन श्रीणातीत्युक्तं तत्कथं वृष्ट्या श्रीयत इति । नैष दोषः, &lsquo;वृष्टिकामस्य श्रीणीयात्&rsquo; इति श्रयणस्व वृष्टिहेतुत्वादभेदोपचारः, वृष्टिहेतुनोपांशुसवनेन श्रीणामीति यावत् । &lsquo;यदि ताजक्प्रस्कन्देत्&rsquo; इत्यादि ब्राह्मणम्  ॥</p>
<p>इति चतुर्थे द्वाविंशः ॥</p>
<h2 id="अनवक-२३-सवतरगरह">अनुवाकः २३ सावित्रग्रहः</h2>
<h3 id="मनतर-121">मन्त्रः</h3>
<p>वा॒मम॒द्य स॑वितर्वा॒ममु॒ श्वो ..<br>
दि॒वेदि॑वे वा॒मम॒स्मभ्यꣳ॑ सावीः ।<br>
वा॒मस्य॒ हि ख्षय॑स्य देव॒ भूरे॑ ..<br>
र॒या धि॒या वा॑म॒भाज॑स्स्याम ॥</p>
<h4 id="टक-122">टीका</h4>
<p>1अन्तर्यामपात्रेण सावित्रमाग्रयणाद्गृह्णाति - वाममद्य सवितरिति चातुष्पदया त्रिष्टुभा ॥ वाममुश्व इति प्रथमः पादस्समाप्यते । हे सवितः अद्य अस्मिन्नहनि यद्वामं वननीयं मङ्गलं तदेव सावीरिति वक्ष्यमाणेन सम्बन्धः । वाममुश्वः आगामिन्यप्यहनि वाममेव । उकारस्समुच्चये, श्वोपीति । अवधारणे वा, वाममेवेति ।<br>
किं बहुना - दिवेदिवे अहन्यहनि अस्मभ्यं वाममेव सावीः सुष्ठु प्रेरय अनुजानीहीत्यर्थः । षूङ् प्रेरणे, &lsquo;छन्दसि लुङ्लङ्लिटः&rsquo; इति लुङि &lsquo;बहुलं छन्दस्यमाङ्योगेपि&rsquo; इत्युडभावः । दिवेदिव इति सप्तम्यर्थे चतुर्थी, &lsquo;ऊडिदम्&rsquo; इति विभक्त्युदात्तत्वम् । तादर्थ्ये वा चतुर्थी, दिवसाय सर्वदिवसार्थं मङ्गळस्य अनुज्ञां कुरु ।</p>
<p>किञ्च - अया धिया अनया बुद्ध्या वामप्राप्तिमाशासानया, तादृश्या वामभाजस्स्याम तादृश्या वामं भजाम । कीदृशम्? वामस्य सर्वाङ्गीणमङ्गलस्य भूरेरनल्पस्य क्षयस्य निवासस्य । &lsquo;क्षये निवासे&rsquo; इत्याद्युदात्तत्वम् । ईदृशस्य निवासस्य यद्वामं तद्भाजस्स्याम हे देवा धनधान्यपशुपुत्रपौत्रादिसमृद्धिमहाभाग्यवन्तस्स्यामेत्यर्थः । इदमः परस्य तृतीयैकवचनस्य &lsquo;सुपां सुलुक्&rsquo; इति याजादेशः, &lsquo;ऊडिदम्&rsquo; इत्यादिनोदात्तत्वम् । धियेति तु &lsquo;सावेकाचः&rsquo; इति विभक्तेरुदात्तत्वम् । वामं भजन्तीति वामभाजः । भजेर्ण्विप्रत्ययः । क्षयमपेक्षमाणस्यापि गमकत्वात्समासः, यथा देवदत्तस्य गुरुकुलमिति । देवभूरेरिति तृतीयपादावसानम् ॥</p>
<h3 id="मनतर-122">मन्त्रः</h3>
<p>उ॒प॒या॒मगृ॑हीतोऽसि, दे॒वाय॑ त्वा सवि॒त्रे ॥ [24]</p>
<h4 id="टक-123">टीका</h4>
<p>2इमामनुद्रुत्य उपयामगृहीतोसि देवाय त्वा सवित्र इति गृह्णाति । &lsquo;एष वै गायत्रो देवानाम्&rsquo; इत्यादि ब्राह्मणम् ; &lsquo;विश्वे देवास्तृतीयꣳ सवनं नोदयच्छन्&rsquo; इत्यादि च ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<p>इति चतुर्थे त्रयोविंशः ॥</p>
<h2 id="अनवक-२४-सवतरगरह">अनुवाकः २४ सावित्रग्रहः</h2>
<h3 id="मनतर-123">मन्त्रः</h3>
<p>अद॑ब्धेभिस्सवितᳶ पा॒युभि॒ष्ट्वꣳ शि॒वेभि॑र॒द्य परि॑ पाहि नो॒ गय᳚म् ।<br>
हिर॑ण्यजिह्वस्सुवि॒ताय॒ नव्य॑से॒ रख्षा॒ माकि॑र्नो अ॒घशꣳ॑स ईशत ॥</p>
<h4 id="टक-124">टीका</h4>
<p>1सावित्रस्यैव ग्रहणविकल्पः पूर्वेण सह विकृत्यर्थः- अदब्धेभिरिति चतुष्पदया त्रिष्टुभा ॥ हे सवितः अद्य अस्मिन्नहनि नः अस्माक गयं गृहं परिपाहि सर्वतो रक्ष अदब्धेभिः अदब्धैः केनाप्यहिंसितैः क्वचिदप्यप्रतिहतैर्वा पायुभिः पालनैः प्रजानां रसानाम् । त्रिभिर्वा रश्मय उच्यन्ते । शिवेभिश्शिवैश्शान्तकलुषैः पावनैरिति यावत् । &lsquo;बहुलं छन्दसि&rsquo; इत्यैसभावः । पायुभिरित्यत्र ' कृपावाजि&rsquo; इत्यादिनोण्प्रत्ययः &lsquo;युष्मत्तत्ततक्षुष्वन्तः पादं&rsquo; इति संहितायां भिसस्सकारस्य षत्वम् । एवमैहिकभोग स्थानगृहस्य रक्षा प्रार्थिता ।<br>
आमुष्मिकसुखस्थानमधुना प्रार्थयते - सुविताय सुष्टु इताय प्राप्ताय स्थानाय सुकृतेन प्राप्तायेति यावत् । &lsquo;तन्वादीनां छन्दसि बहुलम्&rsquo; इत्युवङादेशः &lsquo;सूपमानात्कः&rsquo; इत्युत्तरपदान्तोदात्तत्वम् । नव्यसे नवतराय सर्वदाभिनवाय । इर्यसुन ईकारस्य यकारस्य वा छान्दसो लोपः । ईदृशमस्मदीयं स्वर्गस्थानं रक्षेत्यर्थः । हिरण्यजिह्वस्त्वं रसाहरण साधनतया जिह्वास्थानीया रश्मयो जिह्व उच्यन्ते, हिरण्यस्वभावाः क्रमणशीलाः जिह्वा यस्य तादृशस्त्वं रक्ष । हर्य गतिकान्त्योः, &lsquo;हर्यतेः कन्यन् हिर च&rsquo; इति कन्यन्प्रत्ययः ।<br>
किञ्च - नः अस्माकं कश्चिदप्यघशंसः अघे शंसनमभिलाषो यस्य तादृशो माकिरीशिता मा ईशिष्ट । माकिरिति छान्दस उपजनः; निपातान्तरं वा, यथाह गणकारः - &lsquo;यत्र माकिर्नकिर्नभ&rsquo; इति । ईष्टेर्लङि विकरणव्यत्ययेन च्लेरङादेशः । &lsquo;अनुदात्ते च कुधपरे&rsquo; इति संहितायां प्रकृतिभावः । &lsquo;द्व्यचोतस्तिङः&rsquo; इति रक्षेत्यस्य दीर्घः । इत्थं प्रार्थयमानानामस्माकं न कश्चिदप्यनिष्टकृत्स्यादित्यर्थः ॥</p>
<h3 id="मनतर-124">मन्त्रः</h3>
<p>उ॒प॒या॒मगृ॑हीतोऽसि, दे॒वाय॑ त्वा सवि॒त्रे ॥ [25]</p>
<h4 id="टक-125">टीका</h4>
<p>2उपयामगृहीतोसीत्यादि पूर्ववत् ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<p>इति चतुर्थे चतुर्विंशोनुवाकः ॥</p>
<h2 id="अनवक-२५-सवतरगरह">अनुवाकः २५ सावित्रग्रहः</h2>
<h3 id="मनतर-125">मन्त्रः</h3>
<p>हिर॑ण्यपाणिमू॒तये॑ सवि॒तार॒मुप॑ ह्वये ।<br>
स चेत्ता॑ दे॒वता॑ प॒दम् ॥</p>
<h4 id="टक-126">टीका</h4>
<p>1पुनश्च सावित्रं गृह्णाति - हिरण्यपाणिमिति त्रिपदया गायत्र्या ॥ पूर्ववद्विकल्प एव । हिरण्यस्य विकारः कटककेयूराङ्गुलीयादीनि आभरणानि पाण्योः यस्य स हिरण्यपाणिः । समुदायविकारषष्ठ्या बहुव्रीहिर्वाचोत्तरपदलोपश्च । यद्वा - रसहरणशीलाः पाणयो रश्मयो यस्य । हितरमणीयपाणिर्वा । तं हिरण्यपाणिं सवितारमुपह्वये मनसा उपेत्याह्वयामि ऊतये अवनाय तर्पणाय वा । &lsquo;ऊतियूति&rsquo; इति क्तिन उदात्तत्वम् । कः पुनस्तस्य विशेष इत्याह - स हि देवस्सविता अस्माकं पदमास्पदं स्थानमित्यर्थः । कीदृशः? चेत्ता ज्ञाता, रक्षाविधानोपायज्ञः । साधुकारिणि त्रण्, व्यत्ययेनेडभावः । देवता चास्माकम् ॥</p>
<h3 id="मनतर-126">मन्त्रः</h3>
<p>उ॒प॒या॒मगृ॑हीतोऽसि, दे॒वाय॑ त्वा सवि॒त्रे ॥ [26]</p>
<h4 id="टक-127">टीका</h4>
<p>2उपयामगृहीतोसीत्यादि पूर्ववत् ॥</p>
<ul>
<li>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</li>
</ul>
<p>इति चतुर्थे पञ्चविंशः ॥</p>
<h2 id="अनवक-२६-वशवदवगरह">अनुवाकः २६ वैश्वदेवग्रहः</h2>
<h3 id="मनतर-127">मन्त्रः</h3>
<p>[संयुक्तमन्त्रः - सु॒शर्मा॑ऽसि सुप्रतिष्ठा॒नो बृ॒हदु॒ख्षे नमः॑ ।]</p>
<p>सु॒शर्मा॑ऽसि ।<br>
सुप्रतिष्ठा॒नो बृ॒हदु॒ख्षे नमः॑ ।</p>
<h4 id="टक-128">टीका</h4>
<p>1सवितृपात्रेण वैश्वदेवं कलशाद्गृह्णाति - सुशर्मेति यजुषा ॥ वैश्वदेवो गण उच्यते । सुशर्मा सुसुखः शोभनग्रहो वा त्वमसि । &lsquo;सोर्मनसी&rsquo; इत्युत्तरपदाद्युदात्तत्वम् । सुप्रतिष्ठानः शोभनं प्रतिष्ठानं प्रतिष्ठा यज्ञाख्या यस्य त्वम् । यद्वा - सुष्टु प्रतिष्ठन्ति सर्वे यागाभिनिवृत्तिद्वारेणेति सुप्रतिष्ठानः । &lsquo;मन्क्तिन्व्याख्यान&rsquo; इत्यादिना उत्तरपदान्तोदात्तत्वमकारकादावपि भविष्यति । तस्मै तुभ्यं उक्षे सेक्त्रे वृष्टिमुत्पादयित्रे । &lsquo;सावेकाचः&rsquo; इति चतुर्थ्या उदात्तत्वम् । इदं बृहन्नमः । &lsquo;नञ्सुभ्याम्&rsquo; इत्युत्तरपदान्तोदात्तत्वम् । अन्नं सोमाख्यं गृह्यते त्वदर्थं गृह्नीमः । यद्वा - सोम एवोच्यते, हे सोम सुशर्मासीत्यादि समानम् । तादृशस्त्वं बृहन्नमः प्रभूतमन्नं अदनीयमस्मै उक्षे वैश्वदेवाय गणाय गृह्यस इति ॥</p>
<h3 id="मनतर-128">मन्त्रः</h3>
<p>ए॒ष ते॒ योनि॒र्विश्वे᳚भ्यस्त्वा दे॒वेभ्यः॑ ॥ [27]</p>
<h4 id="टक-129">टीका</h4>
<p>2एष ते योनिः इत्यादि व्याख्यातप्रायम् । &lsquo;वैश्वदेव्यो वै प्रजा वैश्वदेवः कलशः&rsquo; इत्यादि ब्राह्मणम्  ॥</p>
<ul>
<li>[आग्रयणस्थाल्याः ग्रहस्य संस्रावमपनयति - एष ते योनिरिति ॥ हे उपांशुसंस्राव एष आग्रयणस्थाल्याख्यस्ते तव योनिः स्थानम्, यत्र निहितस्त्वं यागसिद्ध्यै सम्पत्स्यसे । अतस्तं प्रविशेति शेषः ॥]</li>
</ul>
<p>इति चतुर्थे षड्विंशः ॥</p>
<h2 id="अनवक-२७-पतनवतगरह">अनुवाकः २७ पात्नीवतग्रहः</h2>
<h3 id="मनतर-129">मन्त्रः</h3>
<p>[संयुक्तमन्त्रः - बृह॒स्पति॑सुतस्य त इन्द्रो इन्द्रि॒याव॑त॒ᳶ पत्नी॑वन्त॒ङ्ग्रह॑ङ्गृह्णा॒मि ।]</p>
<p>बृह॒स्पति॑सुतस्य त इन्द्रो इन्द्रि॒याव॑तः ।<br>
पत्नी॑वन्त॒ङ्ग्रह॑ङ्गृह्णा॒मि ।</p>
<h4 id="टक-130">टीका</h4>
<p>1उपांशुपात्रेण पात्नीवतमाग्रयणाद्गृह्णाति - बृहस्पतिसुतस्येति ॥ उत्तरया जुहोति । तत्र प्रथमा त्रिपदा गायत्री, द्वितीया द्विपदा षोडशाक्षरा स्वाहाकारान्ता स्वयं यजुः । तत्राग्ना3इ पत्नीवा3 इत्युभयत्रापि &lsquo;दूराद्धूते च&rsquo; इत्युदात्तप्लुतः, &lsquo;एचोप्रगृह्यस्यादूराद्धूते पूर्वस्यार्धस्योत्तरस्येदुतौ&rsquo; इति पूर्वस्य प्लुतविकार इकारः । स च छन्दस्सङ्ख्याने नाद्रियते, उत्तरस्य पत्नीवा इत्यस्य &lsquo;मतुवसोः&rsquo; इति रुत्वम्, द्वयोरपि षाष्ठिकमामन्त्रिताद्युदात्तत्वम्, द्वितीयस्यापि पूर्वस्याविद्यमानत्वात् प्लुतस्योदात्तस्यासिद्धत्वात् वर्ज्यमानस्वरेण निवृत्तिः ।
तत्र बृहस्पतिसुतस्येति प्रथमा व्याख्यायते । सोम उच्यते । इन्दो सोम ते तव बृहस्पतिसुतस्य बृहस्पतिना ब्रह्मणैव सुतस्य । यद्वा - बृहतो महतो यज्ञाख्यस्य कर्मणः पत्या पालयित्रा यजमानेन सुतस्याभिषुतस्य । &lsquo;तृतीया कर्मणि&rsquo; इति पूर्वपदप्रकृतिस्वरत्वम्, पूर्वपदं च वनस्पत्यादि, तस्यच सुट्स्वरावुक्तौ, तत्र वृत्तिविषये बृहच्छब्द आद्युदात्तः । ईन्द्रियावतः वीर्यवतः । &lsquo;मन्त्रे सोमाश्वेन्द्रियविश्वदेव्यस्य मतौ&rsquo; इति दीर्घः । तवैकदेशेन पत्नीवन्तं ग्रहं गृह्णामि । &lsquo;छन्दसीरः&rsquo; इति मतुपो वत्वम् ॥</p>
<h3 id="मनतर-130">मन्त्रः</h3>
<p>[संयुक्तमन्त्रः - अग्ना ३ इ पत्नी॒वा ३ स्स॒जूर्दे॒वेन॒ त्वष्ट्रा॒ सोम॑म्पिब॒ स्वाहा᳚ ॥ [28]  ]</p>
<p>अग्ना ३ इ पत्नी॒वा ३ स्स॒जूर्दे॒वेन॒  त्वष्ट्रा᳚।</p>
<p>सोम॑म्पिब॒ स्वाहा᳚ ॥ [28]</p>
<h4 id="टक-131">टीका</h4>
<p>2अथ द्वितीया - हे अग्ने पत्नीवन् देवेन त्वष्ट्रा सजूः समानप्रीतिः । नास्य पानेन्वयः । &lsquo;ससजुषोः&rsquo; इति रुत्वम् । सोमं पिब । द्वौ प्रत्येकमुच्येते । स्वाहा स्वाहुतमिदं तवास्तु । &lsquo;देवा वा इतैतः पत्नीः&rsquo; इत्यादि ब्राह्मणम् , &lsquo;स सोमो नातिष्ठत स्त्रीभ्यो गृह्यमाणः&rsquo; इत्यादि च ॥</p>
<p>इति चतुर्थे सप्तविंशः ॥</p>
<h2 id="अनवक-२८-हरयजनगरह">अनुवाकः २८ हारियोजनग्रहः</h2>
<h3 id="मनतर-131">मन्त्रः</h3>
<p>[संयुक्तमन्त्रः - हरि॑रसि हारियोज॒नो हर्योः᳚ स्था॒ता वज्र॑स्य भ॒र्ता पृश्ञेः᳚ प्रे॒ता तस्य॑ ते देव सोमे॒ष्टय॑जुषस्स्तु॒तस्तो॑मस्य श॒स्तोक्थ॑स्य॒ हरि॑वन्त॒ङ्ग्रह॑ङ्गृह्णामि ]</p>
<p>हरि॑रसि हारियोज॒नः ।</p>
<h4 id="टक-132">टीका</h4>
<p>1हारियोजनं गृह्णाति - हरिरसीति ॥ सोम एवोच्यते । हरिरिन्द्रः स एव त्वमसीतीन्द्रात्मना सोमस्स्तूयते । यद्वा - हरिर्हर्ता अभिमतानां श्रेयसामाहर्ता त्वमसि । हारियोजनः, हरिः अश्वविशेषः योजनो वाहनं यस्य स हरियोजनः इन्द्रः, तस्य स्वभूतः हारियोजनः, ऐन्द्रोसीत्यर्थः ।</p>
<h3 id="मनतर-132">मन्त्रः</h3>
<p>हर्योः᳚ स्था॒ता वज्र॑स्य भ॒र्ता पृश्ञेः᳚ प्रे॒ता ।</p>
<h4 id="टक-133">टीका</h4>
<p>हर्योः स्थाता, हर्योरश्वयोः स्थाता, इन्द्ररूपत्वात्, हरिभ्यां भक्षितऋजीषरूपत्वाद्वा । वज्रस्य भर्ता धारयिता इन्द्ररूपत्वादेव । पृष्नेः प्रेता, पृष्नेरन्नस्य यागसाधनद्वारेण प्रेता प्रेरयिता प्रापयिता वा । प्रीङ् तर्पणे ।</p>
<h3 id="मनतर-133">मन्त्रः</h3>
<p>तस्य॑ ते देव सोमे॒ष्टय॑जुषस्स्तु॒तस्तो॑मस्य श॒स्तोक्थ॑स्य॒ हरि॑वन्त॒ङ्ग्रह॑ङ्गृह्णामि  ।</p>
<h4 id="टक-134">टीका</h4>
<p>हे सोम देव तस्य तादृशस्य ते तव इष्टयजुषः अध्वर्युभिर्यज्ञे इष्टानि विनियुक्तानि सर्वाणि यजूंषि प्रायोग त्वत्संस्कारार्थानीति इष्टयजुष्ट्वम् । स्तुतस्तोमस्य उद्गातृभिश्च स्तुतास्सोमाः स्तोत्राणि त्वदर्थमिति स्तुतस्तोमत्वम् । शस्तोक्थस्य होतृभिश्शस्तान्युक्थानि शस्त्राणि त्वदर्थमिति शस्तोक्थत्वम् । यद्वेन्द्ररूपत्वात्सर्वमुपपद्यते । तस्य तव विशेष सस्कारसंस्कृतस्य हरिवन्तं हरिमन्तं ग्रहं गृह्णामि, आग्रयणस्थालीगतस्य सर्वस्य गृह्यमाणत्वात् । तस्येत्यन्त्यात् [स्येत्यादेः?] कर्मणि षष्ठ्यन्तत्वात्तादृशं हरिवन्तं इन्द्रवन्तं ग्रहं गृह्णामीति । &lsquo;छन्दसीरः&rsquo; इति मतुपो वत्वम् ॥</p>
<h3 id="मनतर-134">मन्त्रः</h3>
<p>ह॒रीस्स्थ॑ ।</p>
<h4 id="टक-135">टीका</h4>
<p>2धानाभिश्श्रीणाति - हरीः स्थेति ॥ हरिभ्यां तद्वानिन्द्रो लक्ष्यते । ततस्तादृशेन्द्रात्म तया धानास्स्तूयन्ते । तत इन्द्रप्रियतया इन्द्राभेदेन स्तुतिः । यद्वा - अश्वात्मतया धानास्स्तूयन्ते । इन्द्रार्थं हे धानाः हरीः स्थ ।</p>
<h3 id="मनतर-135">मन्त्रः</h3>
<p>हर्यो᳚र्धा॒नाः +++(स्थ {हरिवतः})+++।</p>
<h4 id="टक-136">टीका</h4>
<p>किञ्च - हर्योरश्वयोर्धानास्थ हरिवत इन्द्रस्येति भावः । &lsquo;इन्द्रो वृत्रमहन् तस्य शीर्षकपालमुदौब्जत्&rsquo; इत्यादि ब्राह्मणम्  ॥</p>
<h3 id="मनतर-136">मन्त्रः</h3>
<p>स॒हसो॑मा॒ इन्द्रा॑य॒ स्वाहा᳚ ॥ [29]</p>
<h4 id="टक-137">टीका</h4>
<p>3जुहोति - सहसोमाः सोमेन सहिताः । &lsquo;वोपसर्जनस्य&rsquo; इति पाक्षिकत्वात्सभावाभावः । हे धाना ईदृश्यो यूयमिन्द्राय स्वाहा स्वाहुतास्थ ॥</p>
<p>इति चतुर्थेष्टविंशोनुवाकः ॥</p>
<h2 id="अनवक-२९-आगनय-अतगरहयगरह">अनुवाकः २९ आग्नेयो अतिग्राह्यग्रहः</h2>
<h3 id="मनतर-137">मन्त्रः</h3>
<p>अग्न॒ आयूꣳ॑षि पवस॒ आ सु॒वोर्ज॒मिष॑ञ्च नः ।<br>
आ॒रे बा॑धस्व दु॒च्छुना᳚म् ॥</p>
<ul>
<li>पूर्वानुवाके उदाहृतेस्मिन्नेव मन्त्रे पवस इत्यत्र स्वरव्यत्यासः दृश्यते । सच कण्ठस्थीकरणसौकर्याय अध्येतृभिः कृत इति न दोषः । वस्तुतस्तत्र पकार-वकारयोः सन्नतरस्वरो नास्ति ।
<ul>
<li>[अग्न॒ आयूꣳ॑षि [30] प॒व॒स॒ आ सु॒वोर्ज॒मिष॑ञ्च नः ।<br>
आ॒रे बा॑धस्व दु॒च्छुना᳚म् ॥]</li>
</ul>
</li>
</ul>
<h4 id="टक-138">टीका</h4>
<p>1अथातिग्राह्याणामाग्नेयं गृह्णाति - अग्न आयूंषीति गायत्र्या ॥ व्याख्याता चेयम् &lsquo;त्वमग्ने रुद्रः&rsquo; इत्यत्र ।</p>
<ul>
<li>
<ul>
<li>[ &lsquo;अग्नये पवमानाय पुरोडाशमष्टाकपालं निर्वपेदग्नये पावकायाग्नये शुचये ज्योगामयावी&rsquo; इत्यस्ति त्रिहविष्कोष्टिः । तत्राग्नये पवमानायेत्यस्य पुरोनुवाक्या - अग्न आयूंषीति गायत्री ॥<br>
हे अग्ने आयूंषि जीवनान्यन्नानि वास्मदीयानि त्वं खलु पवसे शोधयसि, यथा वर्धन्ते, यथा वा न क्षीयन्ते । अत ऊर्जं रसं क्षीरादिकमिषमन्नं चास्मभ्यमासुव आभिमुख्येन सुव प्रेरय उत्पादयेत्यर्थः । आरे दूरे नीत्वा बाधस्व बाधय नाशय दुच्छुनामुपद्रवं ज्योगामयावित्वलक्षणम् । &lsquo;उत यदीतासुर्भवति जीवत्येव&rsquo; इति ब्राह्मणम् ॥]</li>
</ul>
</li>
</ul>
<p>&lsquo;देवा वा इन्द्रियं वीर्यं व्यभजन्त ततो यदत्यशिष्यत&rsquo; इत्यादि ब्राह्मणम् , &lsquo;अप्यग्निष्टोमे ग्रहीतव्याः&rsquo; इत्यादि च । हे अग्ने आयूंषि पवस्व ऊर्जं रसं इषमन्नं च नः अस्मभ्यमासुव आनय दुच्छुनां दौर्गत्यं चास्माकमारे दूरे बाधस्वेति ॥</p>
<h3 id="मनतर-138">मन्त्रः</h3>
<p>उ॒प॒या॒मगृ॑हीतोऽस्य॒ग्नये᳚ त्वा॒ तेज॑स्वते +++( ग्रहणमन्त्रः)+++ ।</p>
<p>ए॒ष ते॒ योनि॑र॒ग्नये᳚ त्वा॒ तेज॑स्वते ॥ [30]  +++(सादनमन्त्रः)+++</p>
<h4 id="टक-139">टीका</h4>
<p>2-3ग्रहणसादनमन्त्रौ गतौ ॥</p>
<p>[आग्रयणस्थाल्याः ग्रहस्य संस्रावमपनयति - एष ते योनिरिति ॥ हे उपांशुसंस्राव एष आग्रयणस्थाल्याख्यस्ते तव योनिः स्थानम्, यत्र निहितस्त्वं यागसिद्ध्यै सम्पत्स्यसे । अतस्तं प्रविशेति शेषः ॥]</p>
<p>इति चतुर्थे एकोनत्रिंशोनुवाकः ॥</p>
<h2 id="अनवक-३०-ऐनदर-अतगरहयगरह">अनुवाकः ३० ऐन्द्रो अतिग्राह्यग्रहः</h2>
<h3 id="मनतर-139">मन्त्रः</h3>
<p>उ॒त्तिष्ठ॒न्नोज॑सा स॒ह पी॒त्वा शिप्रे॑ अवेपयः ।<br>
सोम॑मिन्द्र च॒मू सु॒तम् ॥</p>
<h4 id="टक-140">टीका</h4>
<p>1अथैन्द्रं गृह्णाति - उत्तिष्ठन्निति गायत्र्या ॥ हे इन्द्र सुतमभिषुतं सोमं पीत्वा ओजसा बलेन महता सह उत्तिष्ठन् शिप्रे हनू । कीदृग्भूते? चमू अदनकरणभूते अवेपयः वेपय आचूषणिकान्तां तृप्तिं जनयन् हनुयुगळं चालय । चमु छमु अदने, औणादिक ऊप्रत्ययः ॥</p>
<h3 id="मनतर-140">मन्त्रः</h3>
<p>उ॒प॒या॒मगृ॑हीतो॒ऽसि,   इन्द्रा॑य॒ त्वौज॑स्वते +++(सादनमन्त्रः )+++।</p>
<p>ए॒ष ते॒ योनि॒रिन्द्रा॑य॒ त्वौज॑स्वते ॥ [31] +++(सादनमन्त्रः)+++</p>
<h4 id="टक-141">टीका</h4>
<p>2-3ग्रहणसादने व्याख्याते ॥</p>
<ul>
<li>[आग्रयणस्थाल्याः ग्रहस्य संस्रावमपनयति - एष ते योनिरिति ॥ हे उपांशुसंस्राव एष आग्रयणस्थाल्याख्यस्ते तव योनिः स्थानम्, यत्र निहितस्त्वं यागसिद्ध्यै सम्पत्स्यसे । अतस्तं प्रविशेति शेषः ॥]</li>
</ul>
<p>इति चतुर्थे त्रिंशोनुवाकः ॥</p>
<h2 id="अनवक-३१-सरय-अतगरहयगरह-षडशगरह">अनुवाकः ३१ सौर्यो अतिग्राह्यग्रहः (षोडशिग्रहः)</h2>
<h3 id="मनतर-141">मन्त्रः</h3>
<p>त॒रणि॑र्वि॒श्वद॑र्शतो ज्योति॒ष्कृद॑सि सूर्य ।<br>
विश्व॒मा भा॑सि रोच॒नम् ॥</p>
<h4 id="टक-142">टीका</h4>
<p>1अथ सौर्यं गृह्णाति - तरणिरिति गायत्र्या ॥<br>
केचिदाहुरेकत्रिंशोयमनुवाकोस्मिन्प्रदेशेध्येतव्य इति । अन्ये तु यथाम्नातेनैव सौर्योतिग्राह्यो गृह्यते, नावश्यकमत्राध्ययनमित्याहुः ॥
तरणिः क्षिप्रगामी पापानां तारयिता वा । तरतेरनिप्रत्ययः । विश्वदर्शतः विश्वं दर्शयितव्यं यस्य सः विश्वदर्शतः । दृशेरौणादिकोतच्प्रत्ययः, &lsquo;बहुव्रीहौ विश्वं संज्ञायाम्&rsquo; इति विश्वशब्दस्यान्तोदात्तत्वम् । यद्वा - विश्वस्य दर्शयिता विश्वदर्शतः । व्यत्ययेन पूर्वपदान्तोदात्तत्वम् । ज्योतिष्कृत् ज्योतिषः प्रकाशस्य कर्ता उत्पादयिता । यद्वा - ज्योतिषां ग्रहनक्षत्रादीनां कर्ता उद्भावयिता, त्वदधीनप्रकाशत्वात्तेषाम् । यथाहुः - &lsquo;सूर्याभिमुखानि दीप्यन्ते&rsquo; इति । हे सूर्य ईदृशस्त्वमसि सत्वं विश्वां रोचनं प्रकाशकं ग्रहनक्षत्रादिकं सुषुम्नाख्येन रश्मिनानुप्रविश्य आभासि दृश्यसे लोकेन, तानि वा प्रकाशयसि, तस्मादुच्यते &lsquo;ज्योतिष्कृदसि&rsquo; इति ॥</p>
<h3 id="मनतर-142">मन्त्रः</h3>
<p>उ॒प॒या॒मगृ॑हीतोऽसि, सूर्या॑य त्वा॒ भ्राज॑स्वते +++(ग्रहणमन्त्रः )+++ ।</p>
<p>ए॒ष ते॒ योनि॒स्सूर्या॑य त्वा॒ भ्राज॑स्वते ॥ [32]  +++(सादनमन्त्रः )+++</p>
<h4 id="टक-143">टीका</h4>
<p>2-3ग्रहणसादने गते । न त्वाम्नातामित्युक्तम् ॥</p>
<ul>
<li>
<p>[उदित आदित्येन्तर्यामं गृह्णाति अतिधारया पवमानस्य राज्ञः - उपयामगृहीतोसि ॥ उपयम्यन्ते स्वात्मन्येव नियम्यन्ते भूतजातान्यस्मिन् अभिन्नेधिकरणे इत्युपयामः पृथ्वी । &lsquo;इयं वा उपयामः&rsquo; इति ब्राह्मणम् । &lsquo;हलश्च&rsquo; इति घञ्, थाथादिस्वरेणान्तोदात्तत्वम् । तेन गृहीतस्त्वमसि ; कोन्यस्त्वां गृहीतुं क्षम इति भावः ; पृथिव्यापो गृहीष्यामीतिवत् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यद्वा - उपयामार्थं पृथिव्यर्थं गृहीतोसीति ; हे सोम ।<br>
ननु &lsquo;स्वाहा त्वा सुभवस्सूर्याय&rsquo; इति मन्त्रवर्णनात् सूर्यदेवत्यः कथं पृथिवीदेवत्यः स्यात् ? नैतद्देवताभिधानं ; पृथिवीवासिनां प्रजानां यागद्वारेण स्थित्यर्थं गृहीतोसीति स्तूयते । यद्वा - पृथिव्यपि देवतैवास्य &lsquo;उपयामगृहीतोसीत्याहादितिदेवत्यास्तेन&rsquo; इति, अदितिः पृथ्वी । &lsquo;चतुर्थी&rsquo; इति योगविभागात्समासः । &lsquo;क्ते च&rsquo; इति पूर्वपदप्रकृतिस्वरत्वम् । &lsquo;इयं वा उपयामस्तस्मादिमां प्रजा अनु प्रजायन्ते&rsquo; इति ब्राह्मणम् ॥ ]</p>
</li>
<li>
<p>[आग्रयणस्थाल्याः ग्रहस्य संस्रावमपनयति - एष ते योनिरिति ॥ हे उपांशुसंस्राव एष आग्रयणस्थाल्याख्यस्ते तव योनिः स्थानम्, यत्र निहितस्त्वं यागसिद्ध्यै सम्पत्स्यसे । अतस्तं प्रविशेति शेषः ॥]</p>
</li>
</ul>
<p>(इति चतुर्थे एकत्रिंशः ॥)</p>
<h2 id="अनवक-३२-आरणयकसमबदध-अनवक">अनुवाकः ३२ आरण्यकसम्बद्धा अनुवाकाः</h2>
<ul>
<li>[ अत्र  33-तः 37 पर्यन्तं संहिताभाष्यं नास्ति । अत्र भास्कराचार्यैर्न व्याख्यातः  । किन्तु आरण्यकभाष्ये । अध्ययनसुकरत्वायात्र निर्दिष्टः ]</li>
</ul>
<h3 id="मनतर-143">मन्त्रः</h3>
<p>आ प्या॑यस्व मदिन्तम॒ सोम॒ विश्वा॑भिरू॒तिभिः॑ ।<br>
भवा॑ नस्स॒प्रथ॑स्तमः ॥ [33]</p>
<ul>
<li>
<ul>
<li>(आरण्यकभाष्यम्-) चमसोपदंसने प्रायश्चित्तं - आप्यायस्वेति गायत्री ॥ सोम! मदिन्तम! मादयितृतम! । यद्वा - माद्यतम आत्मानन्दमय । &lsquo;शमित्यष्टाभ्यो घिनुण्&rsquo; &lsquo;नाद्घस्य&rsquo; इति नुट् । आप्यायस्व वर्धस्व विश्वाभिरूतिभिः रक्षणैस्तर्पणैर्वा अस्माकं सप्रथस्तमो भव अतिशयेन प्रथासमन्वितः सप्रथस्तमः । त्वमस्मद्विषयाभिस्सर्वाभिरूतिभिः भृशं प्रथितो भव अस्माभिस्सह वर्धस्व ॥</li>
</ul>
</li>
<li>इति तैत्तिरीयारण्यके तृतीये सप्तदशोऽनुवाकः ॥</li>
</ul>
<h3 id="मनतर-144">मन्त्रः</h3>
<p>ई॒युष्टे ये पूर्व॑तरा॒मप॑श्यन्व्यु॒च्छन्ती॑मु॒षस॒म्मर्त्या॑सः ।<br>
अ॒स्माभि॑रू॒ नु प्र॑ति॒चख्ष्या॑ऽभू॒दो ते य॑न्ति॒ ये अ॑प॒रीषु॒ पश्यान्॑ ॥ [34]</p>
<ul>
<li>(आरण्यकभाष्यम्-)1 सन्ति वृष्टयो नाम पोडशेष्टकाः &lsquo;इयमेव सा या&rsquo; इत्याद्याः । तासामियं षोडशी ईयुष्ट इति त्रिष्टुप् ॥ ईयुः गताः ते माः ये पूर्वतरां पुराणतरां अतीतां व्युच्छन्तीं विवसन्तीं उषसं अपश्यन् दृष्टवन्तः । अस्माभिरेव त्विदानीं प्रतिचक्ष्या प्रतिदिनं द्रष्टव्या अभूत् । ख्याञादेशाभावश्छान्दसः । ये पुनः अपरीषु परासु अनागतासु उपस्सु पश्यान् पश्येयुः द्रष्टारः स्युः । लेट्याडागमः । तेऽप्यायन्त्येव आगमिष्यन्त्येव । एवं त्रैकाल्येऽपि सर्वैः प्रतीक्ष्यते उषसो महिमा । आ उ ओ इति निपातसमुदायात्मा निपातः । अपरशब्दात् छन्दसो ङीष् । एवमात्मज्योतिरेव व्याप्य तिष्ठतीति उषसस्स्तुतिः ॥</li>
</ul>
<p>इत्यारण्यके तृतीये अष्टादशोऽनुवाकः ॥</p>
<h3 id="मनतर-145">मन्त्रः</h3>
<p>[संयुक्तमन्त्रः - ज्योति॑ष्मतीन्त्वा सादयामि ज्योति॒ष्कृत॑न्त्वा सादयामि ज्योति॒र्विद॑न्त्वा सादयामि॒ भास्व॑तीन्त्वा सादयामि॒ ज्वल॑न्तीन्त्वा सादयामि मल्मला॒भव॑न्तीन्त्वा सादयामि॒ दीप्य॑मानान्त्वा सादयामि॒ रोच॑मानान्त्वा सादया॒म्यज॑स्रान्त्वा सादयामि बृ॒हज्ज्यो॑तिषन्त्वा सादयामि बो॒धय॑न्तीन्त्वा सादयामि॒ जाग्र॑तीन्त्वा सादयामि ॥ [35] ]</p>
<ul>
<li>
<p>ज्योति॑ष्मतीन्त्वा सादयामि ।</p>
<ul>
<li>(आरण्यकभाष्यम्-)1द्वादश ज्योतिष्मतीरुपदधाति - ज्योतिष्मतीमिति ॥ आत्मज्योतिषो वृत्तिभेदाः ते इष्टकावेन स्तूयन्ते - ज्योतिष्मती प्रशस्तज्योतिः ।</li>
</ul>
</li>
<li>
<p>ज्यो॒ति॒ष्कृत॑न्त्वा सादयामि ।</p>
<ul>
<li>(आरण्यकभाष्यम्-)ज्योतिष्कृत् ज्योतिरन्तरस्य कर्त्रीं ज्योतिषां लम्भयित्री ।</li>
</ul>
</li>
<li>
<p>ज्यो॒ति॒र्विद॑न्त्वा सादयामि ।</p>
<ul>
<li>(आरण्यकभाष्यम्-) ज्योतिषां लम्भयित्री ।</li>
</ul>
</li>
<li>
<p>भास्व॑तीन्त्वा सादयामि ।</p>
</li>
<li>
<p>(आरण्यकभाष्यम्-)भास्वती बहुप्रकाशा ।</p>
</li>
<li>
<p>ज्वल॑न्तीन्त्वा सादयामि ।</p>
<ul>
<li>(आरण्यकभाष्यम्-)ज्वलन्ती अविच्छिन्नप्रकाशा ।</li>
</ul>
</li>
<li>
<p>म॒ल्मला॒भव॑न्तीन्त्वा सादयामि ।</p>
<ul>
<li>(आरण्यकभाष्यम्-)मल्मलाभवन्ती महाघोषवती । &lsquo;अव्यक्तानुकरणात्&rsquo; इति डाच् ।</li>
</ul>
</li>
<li>
<p>दीप्य॑मानान्त्वा सादयामि ।</p>
<ul>
<li>(आरण्यकभाष्यम्-)दीप्यमाना हृदये आविर्भवन्ती ।</li>
</ul>
</li>
<li>
<p>रोच॑मानान्त्वा सादया॒मि।</p>
<ul>
<li>(आरण्यकभाष्यम्-)रोचमाना गगने आविर्भवन्ती ।</li>
</ul>
</li>
<li>
<p>अज॑स्रान्त्वा  सादयामि  ।</p>
<ul>
<li>(आरण्यकभाष्यम्-)अजस्रा अनुपहिंस्या केनचिदपि ।</li>
</ul>
</li>
<li>
<p>बृ॒हज्ज्यो॑तिषन्त्वा सादयामि ।</p>
<ul>
<li>(आरण्यकभाष्यम्-)बृहज्ज्योतिः बृंहितज्योतिः ।</li>
</ul>
</li>
<li>
<p>बो॒धय॑न्तीन्त्वा सादयामि  ।</p>
<ul>
<li>(आरण्यकभाष्यम्-)बोधयन्ती दृश्यं प्रकाशयन्ती ।</li>
</ul>
</li>
<li>
<p>जाग्र॑तीन्त्वा सादयामि ॥ [35]</p>
<ul>
<li>(आरण्यकभाष्यम्-) जाग्रती स्वयंप्रकाशात्मना ॥</li>
<li>इत्यारण्यके तृतीये एकोनविंशोऽनुवाकः ॥</li>
</ul>
</li>
</ul>
<h3 id="मनतर-146">मन्त्रः</h3>
<p>[संयुक्तमन्त्रः -प्र॒या॒साय॒ स्वाहा॑ऽऽया॒साय॒ स्वाहा॑ विया॒साय॒ स्वाहा॑ सँय्या॒साय॒ स्वाहो᳚द्या॒साय॒ स्वाहा॑ऽवया॒साय॒ स्वाहा॑ शु॒चे स्वाहा॒ शोका॑य॒ स्वाहा॑ तप्य॒त्वै स्वाहा॒ तप॑ते॒ स्वाहा᳚ ब्रह्मह॒त्यायै॒ स्वाहा॒ सर्व॑स्मै॒ स्वाहा᳚ ॥ [36]   ]</p>
<ul>
<li>
<p>प्र॒या॒साय॒ स्वाहा᳚ ।</p>
<ul>
<li>(आरण्यकभाष्यम्-) 1अश्वमेधे रात्रिहोमेषु प्रयासायेति परमात्मपरिस्पन्दभेदा उच्यन्ते - प्रयासः प्रकृष्टो यासः क्रिया यागादिः ।</li>
</ul>
</li>
<li>
<p>आ॒या॒साय॒ स्वाहा᳚ ।</p>
<ul>
<li>(आरण्यकभाष्यम्-) आयासः शास्त्रपूर्वः प्रयासः अर्थार्जनादिः । मर्यादायामाकारः ।</li>
</ul>
</li>
<li>
<p>वि॒या॒साय॒ स्वाहा᳚ ।</p>
<ul>
<li>(आरण्यकभाष्यम्-) वियासः विविधो व्यापारः हसितकण्डूयितादिः ।</li>
</ul>
</li>
<li>
<p>सँ॒य्या॒साय॒ स्वाहा᳚ ।</p>
<ul>
<li>(आरण्यकभाष्यम्-) संयासः समीचीनप्रयत्नः परोपकारादिः ।</li>
</ul>
</li>
<li>
<p>उ॒द्या॒साय॒ स्वाहा᳚ ।</p>
<ul>
<li>(आरण्यकभाष्यम्-) उद्यासः उद्भूतो व्यापारः महाभूतविकारादिः ।</li>
</ul>
</li>
<li>
<p>अ॒व॒या॒साय॒ स्वाहा᳚ ।</p>
</li>
<li>
<p>(आरण्यकभाष्यम्-) अवयासः निकृष्टो व्यापारः दुष्कर्म ।</p>
</li>
<li>
<p>शु॒चे स्वाहा᳚ ।</p>
<ul>
<li>(आरण्यकभाष्यम्-) शुक् शोचयितृस्वभावं दुःखात्मकं कर्म ।</li>
</ul>
</li>
<li>
<p>शोका॑य॒ स्वाहा᳚ ।</p>
<ul>
<li>(आरण्यकभाष्यम्-)शोकः तत्फलमात्मधर्मः ।</li>
</ul>
</li>
<li>
<p>तप्य॒त्वै स्वाहा᳚ ।</p>
<ul>
<li>(आरण्यकभाष्यम्-) तप्यतुः तापहेतुः अनिष्टाचरणम् । तपतेरौणादिकोतुच्प्रत्ययः, यकारोपजनश्छान्दसः, &lsquo;उदात्तयणः ' इति विभक्तेरुदात्तत्वम् ।</li>
</ul>
</li>
<li>
<p>तप॑ते॒ स्वाहा᳚ ।</p>
<ul>
<li>(आरण्यकभाष्यम्-) तपः कृच्छ्रादि देहशोषकम् ।</li>
</ul>
</li>
<li>
<p>ब्रह्मह॒त्यायै॒ स्वाहा᳚ ।</p>
<ul>
<li>(आरण्यकभाष्यम्-) ब्रह्महत्या ग्रहणं महापातकानामुपलक्षणम् ।</li>
</ul>
</li>
<li>
<p>सर्व॑स्मै॒ स्वाहा᳚ ॥</p>
<ul>
<li>(आरण्यकभाष्यम्-) सर्वग्रहणं अनुक्तपरिस्पन्दपरिग्रहार्थम् ॥</li>
</ul>
</li>
</ul>
<h3 id="मनतर-147">मन्त्रः</h3>
<p>[संयुक्तमन्त्रः - चि॒त्तꣳ स॑न्ता॒नेन॑ भ॒वँय्य॒क्ना रु॒द्रन्तनि॑म्ना पशु॒पतिꣵ॑ स्थूलहृद॒येना॒ग्निꣳ हृद॑येन रु॒द्रँल्लोहि॑तेन श॒र्वम्मत॑स्नाभ्याम्महादे॒वम॒न्तᳶपा᳚र्श्वेनौषिष्ठ॒हनꣳ॑ शिङ्गीनिको॒श्या᳚भ्याम् ॥ [37]  ]</p>
<ul>
<li>
<p>चि॒त्तꣳ स॑न्ता॒नेन॑ +++(यजामि)+++।</p>
<ul>
<li>(आरण्यकभाष्यम्-) 1ब्रह्ममेधे प्रेतस्य देहावयवानां स्वकारणोपसंहारे चित्तमित्यादि । परमेश्वरस्य प्रपञ्चाधिष्ठातृरूपाण्युच्यन्ते एते शरीरहोमाः इमां देवतां अनेन यजामीति । चित्तं महान् तस्य अधिष्ठाता सन्तानः पुत्रपौत्रादिः आन्त्रं माला पुरीतदित्येके ।</li>
</ul>
</li>
<li>
<p>भ॒वँय्य॒क्ना +++(यजामि)+++।</p>
<ul>
<li>(आरण्यकभाष्यम्-) भवः अपामधिष्ठाता । यकृत् कृष्णो मांसविशेषः ।</li>
</ul>
</li>
<li>
<p>रु॒द्रन्तनि॑म्ना +++(यजामि)+++।</p>
<ul>
<li>(आरण्यकभाष्यम्-) रुद्रः आदित्यस्याधिष्ठाता । तनिमा पद्मदळवत्ततो मांसविशेषः ।</li>
</ul>
</li>
<li>
<p>पशु॒पतिꣵ॑ स्थूलहृद॒येन +++(यजामि)+++।</p>
<ul>
<li>(आरण्यकभाष्यम्-) पशुपतिः पृथिव्या अधिष्ठाता । स्थूलहृदयं पद्मकोशाकारो मांसविशेषः ।</li>
</ul>
</li>
<li>
<p>अ॒ग्निꣳ हृद॑येन +++(यजामि)+++।</p>
<ul>
<li>(आरण्यकभाष्यम्-) अग्निः अग्नेरधिष्ठाता । हृदयं सूक्ष्माकाशाधारः प्रदेशविशेषः ।</li>
</ul>
</li>
<li>
<p>रु॒द्रँल्लोहि॑तेन +++(यजामि)+++।</p>
<ul>
<li>(आरण्यकभाष्यम्-) रुद्रः यजमानस्य अधिष्ठाता । लोहितं रक्तम् ।</li>
</ul>
</li>
<li>
<p>श॒र्वम्मत॑स्नाभ्याम् +++(यजामि)+++।</p>
<ul>
<li>(आरण्यकभाष्यम्-) शर्वं आकाशस्य अधिष्ठाता । मतस्ने दीर्घौ सिराविशेषौ ।</li>
</ul>
</li>
<li>
<p>म॒हा॒दे॒वम॒न्तᳶपा᳚र्श्वेन ।</p>
<ul>
<li>(आरण्यकभाष्यम्-) महादेवः प्राणस्य वायोरधिष्ठाता । अन्तःपार्श्वं पार्श्वयोरन्तः अन्तःपार्श्वम् ।</li>
</ul>
</li>
<li>
<p>ओ॒षि॒ष्ठ॒हनꣳ॑ शिङ्गीनिको॒श्या᳚भ्याम्  +++(यजामि)+++॥ [37]</p>
<ul>
<li>(आरण्यकभाष्यम्-) ओषिष्ठहा ओषधिपक्षगामी [ओषिष्ठः क्षयपक्षः तद्गामी] चन्द्रः । ओषितृशब्दात् &lsquo;तुश्छन्दसि&rsquo; इति इष्ठन्प्रत्ययः। शिङ्गीनिकोश्ये शिञ्जनाधारः कोशाकारश्च स्थानविशेषो यत्र । शिञ्जनं नादः । घञि कुत्वे मत्वर्थीय ईकारः । निभृतः कोशो निकोशः । तयोर्भवौ शिङ्गीनिकोश्यौ मांसविशेषौ । &lsquo;भवेच्छन्दसि&rsquo; इति यत् ॥</li>
</ul>
</li>
<li>
<p>इति तैत्तिरीयारण्यके तृतीयप्रपाठके एकविंशोऽनुवाकः ॥</p>
</li>
</ul>
<h3 id="मनतर-148">मन्त्रः</h3>
<p>आ ति॑ष्ठ वृत्रह॒न्रथँ॑य्यु॒क्ता ते॒ ब्रह्म॑णा॒ हरी᳚ ।<br>
अ॒र्वा॒चीन॒ꣳ॒ सु ते॒ मनो॒ ग्रावा॑ कृणोतु व॒ग्नुना᳚ ॥</p>
<h4 id="टक-144">टीका</h4>
<p>1षोडशिनं गृह्नाति - आतिष्ठेत्यनुष्टुभा ॥ हे वृत्रहन् रथमातिष्ठ । यस्मात्ते तव स्वभूतौ हरी अश्वौ ब्रह्मणा मन्त्रेण युक्ता युक्तौ । &lsquo;सुपां सुलुक्&rsquo; इत्याकारः । तस्माद्रथमातिष्ठेति ।<br>
किञ्च - ते तव मनः अर्वाचीनं अस्मद्यज्ञाभिमुखं ग्रावा अभिषवाश्मा सुकृणोतु सुष्ठु करोतु वग्नुना वचनीयेन श्रवणीयेनाभिषवशब्देन ॥</p>
<h3 id="मनतर-149">मन्त्रः</h3>
<p>उ॒प॒या॒मगृ॑हीतो॒ऽसीन्द्रा॑य त्वा षो॒ड॒शिने᳚  +++(ग्रहणमन्त्रः )+++ ।</p>
<p>ए॒ष ते॒ योनि॒रिन्द्रा॑य त्वा षोड॒शिने᳚ ॥ [38]  +++(सादनमन्त्रः)+++</p>
<h4 id="टक-145">टीका</h4>
<p>2-3ग्रहणसादने व्याख्याते । षोडशिनः षोडशेन स्तोत्रेण शस्त्रेण च तद्वानिन्द्रष्षोदशी । &lsquo;प्रजापतिर्देवेभ्यो यज्ञान्व्यादिशत्सरिरिचानोमन्यत स यज्ञानां षोडशधा&rsquo; इत्यादि ब्राह्मणम्  ॥</p>
<ul>
<li>[आग्रयणस्थाल्याः ग्रहस्य संस्रावमपनयति - एष ते योनिरिति ॥ हे उपांशुसंस्राव एष आग्रयणस्थाल्याख्यस्ते तव योनिः स्थानम्, यत्र निहितस्त्वं यागसिद्ध्यै सम्पत्स्यसे । अतस्तं प्रविशेति शेषः ॥]</li>
</ul>
<p>इति चतुर्थे एकत्रिंशोनुवाकः ॥</p>
<h2 id="अनवक-३२-षडशगरह">अनुवाकः ३२ षोडशिग्रहः</h2>
<h3 id="मनतर-150">मन्त्रः</h3>
<p>इन्द्र॒मिद्धरी॑ वह॒तोऽप्र॑तिधृष्टशवस॒म् ।<br>
ऋषी॑णाञ्च स्तु॒तीरुप॑ य॒ज्ञञ्च॒ मानु॑षाणाम् ॥</p>
<h4 id="टक-146">टीका</h4>
<p>1तस्मिन्नेव माध्यंदिनसवने गृह्णाति - इन्द्रमित्यनुष्टुभा ॥ &lsquo;सवने सवनेभि गृह्णाति&rsquo; इत्यादि ब्राह्मणम्  । इन्द्रमित् इन्द्रमेव अप्रतिधृष्टशवसं केनाप्यप्रधर्षितबलम् । हरी अश्वौ यज्ञमुपवहतः यज्ञस्य समीपं प्रापयतः । ऋषीणां मनुष्याणां च स्तुतीः स्तोत्राणि उपवहतः यत्र यत्र ते स्तुवन्ति तत्र सर्वत्र प्रापयतः । यद्वा - इन्द्रं हरी अश्वौ यज्ञं प्रापयतः ऋषीणां च मनुष्याणां च स्तुतय इन्द्रमेव यज्ञसमीपं प्रापयन्ति, यथासौ यज्ञसमीपमागच्छति तथा ते अमुं स्तुवन्तीत्यर्थः । व्यत्ययेन प्रथमास्थाने द्वितीया । &lsquo;मनोर्जातौ&rsquo; इति मनुशब्दादञ् षुगागमश्च ॥</p>
<h3 id="मनतर-151">मन्त्रः</h3>
<p>[संयुक्तमन्त्रः - उ॒प॒या॒मगृ॑हीतो॒ऽसीन्द्रा॑य त्वा षोड॒शिन॑ ए॒ष ते॒ योनि॒रिन्द्रा॑य त्वा षोड॒शिने᳚ ॥ [39]  ]</p>
<p>उ॒प॒या॒मगृ॑हीतो॒ऽसि, इन्द्रा॑य त्वा षो॒ड॒शिने᳚  +++(ग्रहणमन्त्रः )+++ ।</p>
<p>ए॒ष ते॒ योनि॒रिन्द्रा॑य त्वा षोड॒शिने᳚ ॥ +++(सादनमन्त्रः)+++</p>
<h4 id="टक-147">टीका</h4>
<p>2-3ग्रहणसादने गते ॥</p>
<ul>
<li>[आग्रयणस्थाल्याः ग्रहस्य संस्रावमपनयति - एष ते योनिरिति ॥ हे उपांशुसंस्राव एष आग्रयणस्थाल्याख्यस्ते तव योनिः स्थानम्, यत्र निहितस्त्वं यागसिद्ध्यै सम्पत्स्यसे । अतस्तं प्रविशेति शेषः ॥]</li>
</ul>
<p>इति चतुर्थे द्वात्रिंशोनुवाकः ॥</p>
<h2 id="अनवक-३३-षडशगरह">अनुवाकः ३३ षोडशिग्रहः</h2>
<h3 id="मनतर-152">मन्त्रः</h3>
<p>असा॑वि॒ सोम॑ इन्द्र ते॒ शवि॑ष्ठ धृष्ण॒वा ग॑हि ।<br>
आ त्वा॑ पृणक्त्विन्द्रि॒यꣳ रज॒स्सूर्य॒न्न र॒श्मिभिः॑ ॥</p>
<h4 id="टक-148">टीका</h4>
<p>1तस्मिन्नेव तृतीयसवने गृह्णाति - असावित्यनुष्टुभा ॥ हे इन्द्र शविष्ठ बलवत्तम । शवस्वच्छब्दादिष्ठनि &lsquo;विन्मतोर्लुक्&rsquo; इति मतुपो लुक्, &lsquo;टेः&rsquo; इति टिलोपः । हे धृष्णो शत्रूणां धर्षयितः । &lsquo;त्रसिगृधिधृषिक्षिपेः क्नुः&rsquo; इति क्नुप्रत्ययः । आगहि आगच्छ अस्मद्यज्ञम् । गमेश्शपो लुक् । कस्मादेवमुच्यस इति चेत्? त्वदर्थमयं सोमोऽसावि अभिषुतस्तस्मादागच्छेति । किञ्च - इन्द्रियं वीर्यं सोमपानेन च प्रभूततां गतं त्वामापृणक्तु आपुरयतु । सूर्यमिव रज उदकं यथा रश्मिभिर्द्वारभूतैः सूर्यमापूरयति ॥</p>
<h3 id="मनतर-153">मन्त्रः</h3>
<p>उ॒प॒या॒मगृ॑हीतो॒ऽसि , इन्द्रा॑य त्वा षो॒ड॒शिने᳚  +++(ग्रहणमन्त्रः)+++ ।</p>
<p>ए॒ष ते॒ योनि॒रिन्द्रा॑य त्वा षोड॒शिने᳚ ॥+++(सादनमन्त्रः)+++ [40]</p>
<h4 id="टक-149">टीका</h4>
<p>2-3ग्रहणसादने समाने ॥</p>
<ul>
<li>[आग्रयणस्थाल्याः ग्रहस्य संस्रावमपनयति - एष ते योनिरिति ॥ हे उपांशुसंस्राव एष आग्रयणस्थाल्याख्यस्ते तव योनिः स्थानम्, यत्र निहितस्त्वं यागसिद्ध्यै सम्पत्स्यसे । अतस्तं प्रविशेति शेषः ॥]</li>
</ul>
<p>इति चतुर्थे त्रयस्त्रिंशोनुवाकः ॥</p>
<h2 id="अनवक-३४-षडशगरह">अनुवाकः ३४ षोडशिग्रहः</h2>
<h3 id="मनतर-154">मन्त्रः</h3>
<p>सर्व॑स्य प्रति॒शीव॑री॒ भूमि॑स्त्वो॒पस्थ॒ आऽधि॑त ।<br>
स्यो॒नास्मै॑ सु॒षदा॑ भव॒ यच्छा᳚स्मै॒ शर्म॑ स॒प्रथाः᳚ ॥</p>
<h4 id="टक-150">टीका</h4>
<p>1अतः परं षोडशिग्रहणमन्त्राः पूर्वैस्सह विकल्प्यन्ते । तत्र प्रथमा - सर्वस्येत्यनुष्टुप् ॥ सर्वस्य भूतजातस्य प्रतिशविरी प्रत्येकंसुखेन शयनाधिकरणभूता । शेतेरौणादिके क्वरच्युत्तरपदाद्युदात्तत्वम् । यद्वा - शयानस्य सर्वभूतजातस्य प्रतिशयनं प्रतिमुखं शयनं बालस्य जननीव करोतीति प्रतिशीवरी । &lsquo;अन्येभ्योपि दृश्यते&rsquo; इति क्वनिप्, &lsquo;वनोरच&rsquo; इति ङीब्रेफौ । हे इन्द्र इर्दृशी भूमिस्त्वामुपस्थे आधित आदधातु स्थापयतु । हे भूमे या त्वमसि अस्मै इन्द्राय यजमानाय वा स्योना सुखा सुषदा सुखासनभूता च भव ।</p>
<p>किञ्च - अस्मै शर्म शरणं सुखं वा यच्छ देहि । सप्रथाः सर्वत्र प्रथिता विस्तीर्णा । छान्दसस्सवर्स्य सभावः । प्रथया सहितेति वा । बहुव्रीहौ &lsquo;परादिश्छन्दसि बहुलम्&rsquo; इत्युत्तरपदाद्युदात्तत्वम् ॥</p>
<h3 id="मनतर-155">मन्त्रः</h3>
<p>[संयुक्तमन्त्रः -उ॒प॒या॒मगृ॑हीतो॒ऽसीन्द्रा॑य त्वा षोड॒शिन॑ ए॒ष ते॒ योनि॒रिन्द्रा॑य त्वा षोड॒शिने᳚ ॥ [41] ]</p>
<p>उ॒प॒या॒मगृ॑हीतो॒ऽसि, इन्द्रा॑य त्वा षो॒ड॒शिने᳚  +++(ग्रहणमन्त्रः )+++ ।</p>
<p>ए॒ष ते॒ योनि॒रिन्द्रा॑य त्वा षोड॒शिने᳚ ॥ [38]  +++(सादनमन्त्रः)+++</p>
<h4 id="टक-151">टीका</h4>
<p>2-3ग्रहणसादने उक्ते ॥</p>
<ul>
<li>[आग्रयणस्थाल्याः ग्रहस्य संस्रावमपनयति - एष ते योनिरिति ॥ हे उपांशुसंस्राव एष आग्रयणस्थाल्याख्यस्ते तव योनिः स्थानम्, यत्र निहितस्त्वं यागसिद्ध्यै सम्पत्स्यसे । अतस्तं प्रविशेति शेषः ॥]</li>
</ul>
<p>इति चतुर्थे चतुस्त्रिंशोनुवाकः ॥</p>
<h2 id="अनवक-३५-षडशगरह">अनुवाकः ३५ षोडशिग्रहः</h2>
<h3 id="मनतर-156">मन्त्रः</h3>
<p>म॒हाꣳ इन्द्रो॒ वज्र॑बाहुष्षोड॒शी शर्म॑ यच्छतु ।<br>
स्व॒स्ति नो॑ म॒घवा॑ करोतु॒ हन्तु॑ पा॒प्मानँ॒य्यो᳚ऽस्मान्द्वेष्टि॑ ॥</p>
<h4 id="टक-152">टीका</h4>
<p>1महाꣳ इन्द्र इत्यादि । इयमप्यनुष्टुप् ॥ महत्त्वादिगुणविशिष्ट इन्द्रः अस्मभ्यं शर्म सुखं यच्छतु ददातु । स्वस्ति अविनाशं चास्माकं करोतु । हन्तु चास्माकं पाप्मानं पापम् । योस्मान्द्वेष्टि तं च हन्तु । यद्वा - योस्मान्द्वेष्टि तं पाप्मानं हन्तु ॥</p>
<h3 id="मनतर-157">मन्त्रः</h3>
<p>उ॒प॒या॒मगृ॑हीतो॒ऽसि, इन्द्रा॑य त्वा षो॒ड॒शिने᳚  +++(ग्रहणमन्त्रः)+++
ए॒ष ते॒ योनि॒रिन्द्रा॑य त्वा षोड॒शिने᳚ ॥ [42]</p>
<h4 id="टक-153">टीका</h4>
<p>2-3ग्रहणसादने स्पष्टे ॥</p>
<ul>
<li>[आग्रयणस्थाल्याः ग्रहस्य संस्रावमपनयति - एष ते योनिरिति ॥ हे उपांशुसंस्राव एष आग्रयणस्थाल्याख्यस्ते तव योनिः स्थानम्, यत्र निहितस्त्वं यागसिद्ध्यै सम्पत्स्यसे । अतस्तं प्रविशेति शेषः ॥]</li>
</ul>
<p>इति चतुर्थे पञ्चत्रिंशोनुवाकः ॥</p>
<h2 id="अनवक-३६-षडशगरह">अनुवाकः ३६ षोडशिग्रहः</h2>
<h3 id="मनतर-158">मन्त्रः</h3>
<p>स॒जोषा॑ इन्द्र॒ सग॑णो म॒रुद्भि॒स्सोम॑म्पिब वृत्रहञ्छूर वि॒द्वान् ।<br>
ज॒हि शत्रू॒ꣳ॒ रप॒ मृधो॑ नुद॒स्वाऽथाभ॑यङ्कृणुहि वि॒श्वतो॑ नः ॥</p>
<h4 id="टक-154">टीका</h4>
<p>1सजोषा इत्यादि त्रिष्तुप् ॥ हे इन्द्र सगणः सर्वैर्गणैस्सहितः मरुद्भिस्सजोषाः समानप्रीतिः । पूर्ववदुत्तरपदाद्युदात्तत्वम् । हे इन्द्र वृत्रहन् वृत्रहन्तः शूर महाबल विद्वान् स्वमधिकारं जानन्, सर्वविशेषज्ञानदक्षो वा । ईदृशस्त्वं सोमं पिब । पीत्वा चास्मदीयान् शत्रून् जहि नाशय । मृधश्च सङ्ग्रामान् कर्तुकामानपनुदस्व । अथानन्तरमस्मभ्यं विश्वतस्सर्वतोप्यभयं कृणुहि कुरु । &lsquo;उतश्च प्रत्ययाच्छन्दो दो वा वचनम्&rsquo; इति हिलोपाभावः । शत्रूनित्यस्य संहितायां &lsquo;दीर्घादटि समानपादे&rsquo; इति रुत्वम्, पूर्ववदनुनासिकत्वम् ॥</p>
<h3 id="मनतर-159">मन्त्रः</h3>
<p>[संयुक्तमन्त्रः -उ॒प॒या॒मगृ॑हीतो॒ऽसीन्द्रा॑य त्वा षोड॒शिन॑ ए॒ष ते॒ योनि॒रिन्द्रा॑य त्वा षोड॒शिने᳚ ॥]</p>
<p>उ॒प॒या॒मगृ॑हीतो॒ऽसि, इन्द्रा॑य त्वा षो॒ड॒शिने᳚  +++(ग्रहणमन्त्रः)+++ ।<br>
ए॒ष ते॒ योनि॒रिन्द्रा॑य त्वा षोड॒शिने᳚ ॥ [43] +++(सादनमन्त्रः)+++</p>
<h4 id="टक-155">टीका</h4>
<p>2-3ग्रहणसादने प्रसिद्धे ॥</p>
<p>इति चतुर्थे षट्त्रिंशोनुवाकः ॥</p>
<h2 id="अनवक-३७-दकषणसङगतमनतर-दकषणहमद">अनुवाकः ३७ दक्षिणासङ्गतामन्त्राः (दाक्षिणहोमादिः)</h2>
<h3 id="मनतर-160">मन्त्रः</h3>
<p>उदु॒ त्यञ्जा॒तवे॑दसन्दे॒वँव्व॑हन्ति के॒तवः॑ ।<br>
दृ॒शे विश्वा॑य॒ सूर्य᳚म् ॥</p>
<h4 id="टक-156">टीका</h4>
<p>1अथ दाक्षिणं काण्डं सौम्यमेव । तत्र शौरीभ्यामृग्भ्यां गार्हपत्ये जुहोति - उदुत्यमिति प्रथमा गायत्री, द्वितीया त्रिष्टुप् ॥<br>
तत्र प्रथमा - &lsquo;उदायुषा&rsquo; इत्यत्र व्याख्याता । त्यं तं इमं देवं जातवेदसं जातप्रज्ञं जातानां वेदितारं केतवो रश्मय उद्वहन्ति ऊर्ध्वं वहन्ति दृशे द्रष्टुं विश्वाय विश्वार्थं, विश्वो लोको यथैनं पश्येदिति । &lsquo;सुवर्गाय वा एतानि लोकाय हुयन्ते यद्दाक्षिणानि&rsquo; इत्यादि ब्राह्मणम् ॥</p>
<ul>
<li>[ सौर्यर्चा कृष्णाजिनं पुरस्तात्प्रत्यानह्यत्यूर्ध्वग्रीवम् - उदुत्यमिति गायत्र्या ॥<br>
त्यं तं जातवेदसं जातानां वेदितारम् । &lsquo;गतिकारकयोरपि&rsquo; इत्यसुन्प्रत्ययः । जातप्रज्ञानं वा सूर्यं देवं देवनादिगुणयुक्तं उद्वहन्ति ऊर्ध्वं वहन्ति केतवो रश्मयः दृशे द्रष्टुम् । &lsquo;दृशे विख्ये च&rsquo; इति निपात्यते । विश्वाय विश्वार्थं विश्वं लोको यथा एनं पश्येत् तदनुरूपमुद्वहन्ति । स्मैभावाभावश्छान्दंसः । क्रियमाणेन का सङ्गतिः? उच्यते - एतस्य कर्मणस्सामर्थ्यादेतदेवं भवतीति ॥]</li>
</ul>
<h3 id="मनतर-161">मन्त्रः</h3>
<p>चि॒त्रन्दे॒वाना॒मुद॑गा॒दनी॑क॒ञ्चख्षु॑र्मि॒त्रस्य॒ वरु॑णस्या॒ग्नेः ।<br>
आऽप्रा॒ द्यावा॑पृथि॒वी अ॒न्तरि॑ख्ष॒ꣳ॒ सूर्य॑ आ॒त्मा जग॑तस्त॒स्थुष॑श्च ॥</p>
<h4 id="टक-157">टीका</h4>
<p>2अथ द्वितीया - चित्रं चायनीयं देवानामनीकं सङ्घातरूपम्मण्डलम् । यद्वा - देवानां रश्मीनां अनीकं मुखं समुदायस्थानं वा । मित्रादीनां देवानामपि चक्षुस्स्थानं , तेपि हि तेन प्रकाशितं पश्यन्ति । यद्वा - मित्रत्वादिपदप्राप्तिहेतुत्वाच्चक्षुरित्युपचर्यते । उपलक्षणं चैतत्, सर्वदेवतापदलाभहेतुत्वात्; भवति मण्डलोपासनमिति । इर्दृशमण्डलमुदगात् उदेति । छान्दसो लुङ्, &lsquo;गातिस्था&rsquo; इति सिचो लुक् । यदा ईदृशम्मण्डलमुदेति तदा तन्मण्डलान्तर्गतो भगवान् सूर्यः जगतो जङ्गमस्य तस्थुषः स्थावरस्य च विश्वस्यात्मा द्यावापृथिवी द्यावापृथिव्यौ अन्तरिक्षं च रश्मिभिराप्राः आपूरयति । प्रा पूरणे पुरुषव्यत्ययः, अदादित्वाच्छपो लुक् । द्यौश्च पृथिवी च द्यावापृथिव्यौ । &lsquo;दिवो द्यावा&rsquo; इति द्यावादेशः, &lsquo;वा छन्दसि&rsquo; इति पूर्वसवर्णदीर्घः&rsquo;, &lsquo;देवताद्वन्द्वे च&rsquo; इति पूर्वोत्तरयोर्युगपत्प्रकृतिस्वरत्वम्, पृथिवीशब्दो ङीषन्तोन्तोदात्तः । ईदृशो भगवाननेन होमेनास्माकमभिमतं साधयत्विति ॥</p>
<h3 id="मनतर-162">मन्त्रः</h3>
<p>अग्ने॒ नय॑ सु॒पथा॑ रा॒ये अ॒स्मान् विश्वा॑नि देव व॒युना॑नि वि॒द्वान् ।<br>
यु॒यो॒ध्य॑स्मज्जुहुरा॒णमेनो॒ भूयि॑ष्ठान्ते॒ नम॑उक्तिँव्विधेम ॥</p>
<h4 id="टक-158">टीका</h4>
<p>3आग्नीध्रीये जुहोति - अग्ने नयेति त्रिष्टुभा ॥ व्याख्याता चेयं &lsquo;उभावाम्&rsquo; इत्यत्र । हे अग्ने शोभनेन मार्गेण अस्मान्नय धनार्थम् । हे देव विश्वानि वयुनानि ज्ञानोपायभूतानि विद्वान् ।<br>
किञ्च - जुहुराणं कुटिलस्वभावं चैनः पापमस्मत्तो युयोधि पृथक्कुरु । वयं च ते भूयिष्ठां नमउक्तिं विधेमेति ॥</p>
<ul>
<li>[अग्नये पथिकृते पुरोडाशमष्टाकपालं निर्वपेद्यो दर्शपूर्णमासयाजी सन्नमावास्यां वा पौर्णमासीं वातिपादयेत्&rsquo; (तै.सं. 2.2.2) इत्यस्य पुरोनुवाक्या - अग्ने नयेति त्रिष्टुप्चतुष्पदा ॥<br>
हे अग्ने देव सुपथा शोभनेन मार्गेण शास्त्राविरुद्धेन । &lsquo;परादिश्छन्दसि&rsquo; (पा.सू. 6.2.199) इत्युत्तरपदाद्युदात्तत्वं, &lsquo;आद्युदात्तं द्व्यच्छन्दसि&rsquo; (पा.सू. 6.2.119) इति तु न भवति अन्तोदात्तत्वात्पथिन्शब्दस्य, क्रत्वादिर्वा द्रष्टव्यः (पा.सू. 6.2.198) । &lsquo;न पूजनात्&rsquo; (पा.सू. 5.4.69) इति समासान्तप्रतिषेधः । इर्दृशेन मार्गेणास्मान्नय । किमर्थं ? - राये धनाय हविर्लक्षणाय ; त्वदीयहविस्सम्पादनयोग्या वयं यथा भवामस्तथा कुर्वित्यर्थः । त्वं हि विश्वानि वयुनानि ज्ञानान्यभिप्रायान्विद्वान् । &lsquo;अजियमिशीङ्भ्यश्च&rsquo; (उ.सू. 348) इत्यजेरुनन्प्रत्ययः, &lsquo;अजेर्व्यघञपोः&rsquo; (पा.सू. 2.4.56) इति वीभावश्च ।<br>
किञ्च - एनः पापं दर्शपूर्णमासातिपत्तिलक्षणम् अस्मत् अस्मत्तः युयोधि अपनय । यौतिः पृथग्भावे लोटि &lsquo;बहुळं छन्दसि&rsquo; (पा.सू. 2.4.76) इति शपः श्लुः, &lsquo;वा छन्दसि&rsquo; (पा.सू. 3.4.88) इत्यपित्त्वाभावेन अङित्त्वात् &lsquo;अङितश्च&rsquo; (पा.सू. 6.4.103) इति धिभावः । कीदृशमेनः ? - जुहुराणं कुटिलस्वभावम् । हुर्च्छा कौटिल्ये इत्यस्मात् &lsquo;हुर्च्छेस्सनो लुक् छलोपश्च&rsquo; (उ.सू. 257) इत्यानच्प्रत्ययः । हुर्छितुमिच्छति जुहुराणम् । यद्वा - हृ प्रसह्यकरणे, जुहोत्यादिकः, तस्मात्ताच्छीलिके (पा.सू. 3.2.129) चानशि शपः श्लुः (पा.सू. 2.4.75), &lsquo;बहुळं छन्दसि&rsquo; (पा.सू. 7.1.103) इत्युत्वम् । तदर्थं वयं ते तुभ्यं भूयिष्ठां बहुतमां नमउक्तिं नमस्कारोक्तिं विधेम क्रियास्म । विध विधाने, आशिषि लिङ्, &lsquo;लिङ्याशिषि&rsquo; (पा.सू. 3.1.86) इत्यङ्, यासुडादिः (पा.सू. 3.4.103)।, &lsquo;छन्दस्युभयथा&rsquo; (पा.सू. 3.4.117) इति सार्वधातुकत्वात्सलोपः, अव्ययपूर्वपदप्रकृतिस्वरत्वम् (पा.सू. 6.2.2) । नमस आद्युदात्तत्वम् । &lsquo;पथो वा एषः&rsquo; (तै.सं. 2.2.2) इत्यादि ब्राह्मणम् ॥]</li>
</ul>
<h3 id="मनतर-163">मन्त्रः</h3>
<p>दिव॑ङ्गच्छ॒ सुव॑ᳶ पत ।</p>
<h4 id="टक-159">टीका</h4>
<p>4हिरण्यं हुत्वोद्गृह्णाति - दिवमित्येकपदया गायत्र्या ॥ हे हिरण्य दिवं गच्छ, दीप्तिं वा प्राप्नुहि । ततस्सुवरादित्यं पत गच्छ ॥</p>
<h3 id="मनतर-164">मन्त्रः</h3>
<p>रू॒पेण॑ [44] वो॒ रू॒पम् ..<br>
अ॒भ्यैमि॒ वय॑सा॒ वयः॑ ।</p>
<h4 id="टक-160">टीका</h4>
<p>5दक्षिणा अभ्येति - रूपेणेति प्रथमया चतुर्दशाक्षरया ॥ &lsquo;अभ्यैमि वयसा वयः&rsquo; इति द्वितीयः पादः । हे दक्षिणाः वः युष्माकं रूपं मदीयेन रूपेण अभ्यैमि आभिमुख्येन मर्यादया च एमि प्राप्नोमि ।<br>
किञ्च - मदीयेन वयसा युष्मदीयं वय अभ्यैमीत्येव । गमनं वा वयः । मदीयेन गमनेन यूष्मदीयम् गमनमभ्यैमि, युष्माभिस्तुल्यरूपस्तुल्यगतिश्च भूयासामिति ॥</p>
<h3 id="मनतर-165">मन्त्रः</h3>
<p>तु॒थो वो॑ वि॒श्ववे॑दा॒ वि भ॑जतु॒ वर्षि॑ष्ठे॒ अधि॒ नाके᳚ ॥</p>
<h4 id="टक-161">टीका</h4>
<p>6दक्षिणा विभजति - तुथो व इति यजुषा ॥ तुथो नामाग्निः, विश्ववेदाः विश्वस्य विभागादेर्वेदिता । पूर्ववदसुन्, पूर्वपदप्रकृतिस्वरत्वं च । स एव वः युष्मान्विभजतु । वर्षिष्ठे वृद्धतमे नाके सुखैकरूपे स्थाने यथा भवत्यर्थस्तथा वो विभजतु । यद्वा - वर्षिष्ठे नाकात्मन्यत्र स्थाने स एवागत्य वो विभजत्विति ॥</p>
<h3 id="मनतर-166">मन्त्रः</h3>
<p>[संयुक्तमन्त्रः - ए॒तत्ते॑ अग्ने॒ राध॒ ऐति॒ सोम॑च्युत॒न्तन्मि॒त्रस्य॑ प॒था न॑य॒र्तस्य॑ प॒था प्रेत॑ च॒न्द्रद॑ख्षिणा य॒ज्ञस्य॑ प॒था सु॑वि॒ता नय॑न्तीः ]</p>
<p>ए॒तत्ते॑ अग्ने॒ राध॒ ऐति॒ सोम॑च्युतम् ..<br>
तन्मि॒त्रस्य॑ प॒था न॑य ।<br>
ऋ॒तस्य॑ प॒था प्रेत॑ च॒न्द्रद॑ख्षिणा ..<br>
य॒ज्ञस्य॑ प॒था सु॑वि॒ता नय॑न्तीः ।।</p>
<h4 id="टक-162">टीका</h4>
<p>7सदोऽभ्येति - एतत्ते अग्ने इति मध्येज्योतिषा जगत्या । &lsquo;तन्मित्रस्य पथा नय&rsquo; इति द्वितीयः पादः ॥
धिष्णियैरग्निभिरग्निमत् सदोग्निशब्देनोच्यते । मत्वर्थीयो लुप्यते । ते इति कर्मणस्सम्प्रदानत्वाच्चतुर्थ्यर्थे षष्ठी । हे अग्ने सदः एतद्दक्षिणालक्षणं राधः धनं त्वामेति त्वत्समीपं प्राप्नोति ऋत्विग्भ्यो दातुम् ॥ सोमच्युतं सोमेन च्यावितं सोमेन राज्ञा स्वयमानीतम् । &lsquo;तृतीया कर्मणि, इति पूर्वपदप्रकृतिस्वरत्वम् । यद्वा - सोमयागार्थं च्युतं च्यवनं अङ्गत्वेनानुप्रवेशो यस्य सोमयागद्रव्यमध्याद्वा दक्षिणार्थं च्युतिर्यस्य तत्सोमच्युतम् । तद्राधः मित्रस्यादित्यस्य पथा मार्गेण नय येन मार्गेण पदार्थं मित्रो नयति तेन नय प्राकाशयेत्यर्थः ।<br>
कश्चिदाह - सोमयागेन ह्यस्य प्रच्युतं भूर्धनम् , तदिदानीं दक्षिणार्थं सदस्यान्न नेतव्यम् । तदुच्यते - हे सदः सोमयागार्थं च्युतं च्यावनं अङ्गत्वेनानुप्रवेशो यस्य तत् सोमच्युतं त्वमेव मित्रस्य पथा नयेति । उदात्तनिवृत्तिस्वरेण पथस्तृतीयाया उदात्तत्वम् ।<br>
अधुना दक्षिणा आह - ऋतस्य पथा प्रेत गच्छत । यज्ञस्याङ्गभावं प्रतिपद्यमानास्सदः प्रति गच्छत । चन्द्रदक्षिणा, चन्द्रं हिरण्यं तद्दक्षिणं प्रधानं श्रेष्ठं यासां तादृश्यो गच्छत, हिरण्यसहिता इत्यर्थः । किञ्च - यज्ञस्य पथा &lsquo;द्वाभ्यां गार्हपत्ये जुहोति&rsquo; इत्यादिप्रसिद्धेन मागेण सुविता सुवितेन स्वितेन सुगमेन । &lsquo;सुपां सुलुक्&rsquo; इति तृतीयाया आकारः ,&lsquo;सूपमानात्कः&rsquo; इत्युत्तरपदान्तोदात्तत्वम्, तन्वादित्वात्सोरुवङादेशः, विकृतित्वादनवग्रहः । ईडृशेन मार्गेण नयन्तीः नयन्त्यः नीयमानाः प्रवर्तमाना वा । &lsquo;वा छन्दसि&rsquo; इति पूर्वसवर्णदीर्घः ॥</p>
<h3 id="मनतर-167">मन्त्रः</h3>
<p>ब्रा॒ह्म॒णम॒द्य रा᳚ध्यास॒मृषि॑मार्षे॒यम्पि॑तृ॒मन्त॑म्पैतृम॒त्यꣳ सु॒धातु॑दख्षिणम् ।</p>
<h4 id="टक-163">टीका</h4>
<p>8आत्रेयमभ्यर्थयति - ब्राह्मणमिति ॥ अद्य अस्मिन्नहनि ब्राह्मणं राध्यासं साधयेयं लभेयेत्यर्थः । ऋषिं द्रष्टारं वेदार्थज्ञम् । आर्षेयम् ऋषेर्वेदार्थज्ञस्यापत्यम् । &lsquo;इतश्चानिञः&rsquo; इति ढक् । पितृमन्तं पित्रा सम्यगनुशिष्टम् । स हि पितृमानुच्यते सदा यस्मै जागर्ति पिता । &lsquo;ह्रस्वनुङ्भ्यां मतुप्&rsquo; इति मतुप उदात्तत्वम् । पैतृमत्यं पितृमतः पितुरपत्यम् । &lsquo;वाङ्मतिपितृमतां छन्दसि ण्यः&rsquo; । सुधातुदक्षिणं शोभनो धातुस्सुधातुः, धातूनामुत्तमं हिरण्यमुच्यते । तद्दक्षिणा यस्मै स सुधातुदक्षिणः । पूर्वपदप्रकृतिस्वरत्वम् । तत्र च &lsquo;आद्युदात्तं द्व्यच्छन्दसि&rsquo; इत्युत्तरपदाद्युदात्तत्वम् ॥</p>
<h3 id="मनतर-168">मन्त्रः</h3>
<p>वि सुव॒ᳶ पश्य॒ व्य॑न्तरि॑ख्षम् +++(पश्य)+++।</p>
<h4 id="टक-164">टीका</h4>
<p>9यजमानमादित्यमीक्षयति - वि सुवरिति ॥ सुवः स्वर्गमादित्यं वा विपश्य विशेषेण पश्य । अन्तरिक्षं च विपश्येत्येव ॥</p>
<h3 id="मनतर-169">मन्त्रः</h3>
<p>यत॑स्व  सद॒स्यैः᳚ ।</p>
<h4 id="टक-165">टीका</h4>
<p>10तं सदस्युपवेशयति - यतस्वेति ॥ यतस्व व्याप्रियस्व सदस्यैस्सह, इदमुपस्थितं कर्म कुर्वित्यर्थः । सदसि स्थिता ऋत्विगादयस्सर्वेपि सदस्याः ॥</p>
<h3 id="मनतर-170">मन्त्रः</h3>
<p>[संयुक्तमन्त्रः - अस्मद्दा᳚त्रा देव॒त्रा ग॑च्छत॒ मधु॑मतीᳶ प्रदा॒तार॒मा वि॑श॒तान॑वहाया॒स्मान्दे॑व॒याने॑न प॒थेत॑ सु॒कृताँ᳚ल्लो॒के सी॑दत॒ तन्न॑स्सꣵस्कृ॒तम् ॥ [45] ]</p>
<p>अ॒स्मद्दा᳚त्रा राा देव॒त्रा ग॑च्छत ।<br>
मधु॑मतीᳶ प्रदा॒तार॒मा वि॑शत।</p>
<h4 id="टक-166">टीका</h4>
<p>11यजमानो दक्षिणास्समनुदिशति - अस्मद्दात्रा इति ॥ वयं दातारो यासां तादृश्यो यूयम् । छान्दसोच्समासान्तः । यद्वा - &lsquo;ऋतश्छन्दसि&rsquo; इति कपि प्रतिषिद्धे छान्दसोकारोपजनः । देवत्रा देवान् गच्छत । &lsquo;देवमनुष्य&rsquo; इति द्वितीयान्तात्राप्रत्ययः ।</p>
<p>किञ्च - मधुमतीः मधुमत्यः मधुरगुणाः स्पृहणीयाः । यद्वा - मधुर्वसन्तः, मधुमत्यः बहुवसन्ता बहुवयस्का इत्यर्थः । पूर्वसवर्णदीर्घत्वम् । इर्दृश्यो भूत्वा प्रदातारं मां यजमानमाविशत फलरूपेण । &lsquo;वयमिह&rsquo; इत्यादि ब्राह्मणम्  ।</p>
<h3 id="मनतर-171">मन्त्रः</h3>
<p>अन॑वहाया॒स्मान्दे॑व॒याने॑न प॒थेत॑ ।<br>
सु॒कृताँ᳚ल्लो॒के सी॑दत ।<br>
तन्न॑स्सꣵस्कृ॒तम् ॥ [45]</p>
<h4 id="टक-167">टीका</h4>
<p>किञ्च - अनवहाय । क्त्वो ल्यप् । अपरित्यज्यास्मानस्माभिस्सहैव वर्तमानाः अस्मच्छरीरपातोत्तरकालमस्माभिस्सहैव देवयानेन पथेत । देवा येन प्राप्यन्ते तादृशेन मार्गेणेत गच्छत । गत्वा च सुकृतां लोके सीदत अस्माभिस्सह निषीदत । तत् स्थानं नः अस्माकं संस्कृतं सम्यगुपभोगयोग्यतया कृतं निष्पन्नं विश्वकर्मणा ईश्वरेण । &lsquo;सम्पर्युपेभ्यः&rsquo; इति सुट्, &lsquo;सम्पुंकानाम्&rsquo; इति सत्वम्, पूर्ववदनवग्रहः । यद्वा - त्तत्तत्र नः अस्माकं संस्कृतं समवायः । &lsquo;समवाये च&rsquo; इति सुट् ॥</p>
<p>इति चतुर्थे सप्तत्रिंशोनुवाकः ॥</p>
<h2 id="अनवक-३८-समषटयजरहममनतर">अनुवाकः ३८ समिष्टयजुर्होममन्त्राः</h2>
<h3 id="मनतर-172">मन्त्रः</h3>
<p>धा॒ता रा॒तिस्स॑वि॒तेदञ्जु॑षन्ताम्प्र॒जाप॑तिर्निधि॒पति॑र्नो अ॒ग्निः ।<br>
त्वष्टा॒ विष्णु॑ᳶ प्र॒जया॑ सꣳररा॒णो यज॑मानाय॒ द्रवि॑णन्दधातु ॥</p>
<h4 id="टक-168">टीका</h4>
<p>1समिष्टयजूंषि जुहोति । षडृग्मियाणि जुहोति, त्रीणि यजूंषि । &lsquo;यद्वै यज्ञस्य क्रूरम्&rsquo; इत्यादि ब्राह्मणम्  । तत्र प्रथमा - धाता रातिरिति त्रिष्टुप् ॥ धाता स्रष्टा, रातिर्दाता सर्वश्रेयसाम् । &lsquo;मन्त्रे वृष&rsquo; इति क्तिन उदात्तत्वम् । सविता सर्वस्य प्रेरयिता अभ्यनुज्ञाता वा प्रजापतिः परमेष्ठी । स एव विशेष्यते - निधिपतिः निधीयन्ते वेदाः पुरुषार्था वाऽस्मिन्निति तेषां पाता रक्षिता निधिपतिः । । &lsquo;परादिश्छन्दसि बहुळम्&rsquo; इत्युत्तरपदाद्युदात्तत्वम्, इतरत्र तु &lsquo;पत्यावैश्वर्ये&rsquo; इति पूर्वपदप्रकृतिस्वरत्वम् । अग्निस्त्वष्टा विष्णुश्चैते धात्रादयस्सर्वे इदं हविर्जुषन्तां सेवन्ताम् । एते च धात्रादयो यज्ञतनुविशेषा देवता द्रष्टव्याः, यथा &lsquo;धाता दीक्षायाम्&rsquo; इत्यादि । अधुना एत एवैकैकश उच्यन्ते । एष धात्रादिर्देवः प्रजया संरराणः सम्यग्रममाणः प्रजया उत्पत्त्या हेतुना यजमानाय द्रविणं वरिष्ठं प्रजादिं दधातु । रातेस्ताच्छीलिके चानशि शपश्श्लुः, रमतेर्वाऽन्त्यलोपः ॥</p>
<h3 id="मनतर-173">मन्त्रः</h3>
<p>समि॑न्द्र णो॒ मन॑सा नेषि॒ गोभि॒स्सꣳ सू॒रिभि॑र्मघव॒न्थ्सꣵ स्व॒स्त्या ।<br>
सम्ब्रह्म॑णा दे॒वकृ॑तँ॒य्यदस्ति॒ सन्दे॒वानाꣳ॑ सुम॒त्या य॒ज्ञिया॑नाम् ॥</p>
<h4 id="टक-169">टीका</h4>
<p>2अथ द्वितीया - समिन्द्रण इति त्रिष्टुप् ॥ हे इन्द्र नः अस्मान् । छान्दसं सांहितिकं णत्वम् । मनसा प्राणेन समीचीनेन गोभिश्च शब्दैस्स्तुतिलक्षणैश्च सन्नेषि सन्नय संयोजय । मनस्विनो वाग्मिनश्च कुरु त्वां स्तोतुमित्यर्थः । नयतेर्लेटि शपो लुक् । किञ्च - सूरिभिर्विद्वद्भिः होतृप्रभृतिभिस्स्तोत्रकुशलैश्च अस्मान्सन्नेषि हे मघवन् महाघन स्वस्त्या अविनाशेन वा अस्मान्सन्नेसि ।</p>
<p>किञ्च - ब्रह्मणा वेदेन वेदार्थ ज्ञानेन वा, तदर्थानुष्ठानेन वा अस्मान्सन्नेषि । किञ्च - यच्चान्यद्देवकृतं देवार्थं कृतमस्ति कर्म अग्निहोत्रादिकं तेनापि सन्नेषि । &lsquo;क्ते च&rsquo; इति पूर्वपद्प्रकृतिस्वरत्वम् । किञ्च - देवानां यज्ञियानां यज्ञार्हाणां यज्ञसम्पादितानामग्न्यादीनां सुमत्या कल्याणमत्या अनुग्रहबुद्ध्या चास्मान् संयोजय । &lsquo;यज्ञर्त्विग्भ्यां घखञौ&rsquo; इति घः, &lsquo;मन्त्रे वृष&rsquo; इति उदात्तः क्तिन्, &lsquo;मन्क्तिन्व्याख्यान&rsquo; इत्यादिनोत्तरपदान्तोदात्तत्वम्, &lsquo;उदात्तयणः&rsquo; इति विभक्तेरुदात्तत्वम् ॥</p>
<h3 id="मनतर-174">मन्त्रः</h3>
<p>सँव्वर्च॑सा॒ पय॑सा॒ सन्त॒नूभि॒रग॑न्महि॒ मन॑सा॒ सꣳ शि॒वेन॑ ।<br>
त्वष्टा॑ नो॒ अत्र॒ वरि॑वᳵ कृणोतु [46] अनु॑ मार्ष्टु त॒नुवो॒ यद्विलि॑ष्टम् ॥</p>
<h4 id="टक-170">टीका</h4>
<p>3अथ तृतीया - सं वर्चसेति त्रिष्टुप् ॥ वर्चसा बलेन पयसा पालकेन, क्षीरादिना वा वयं समगन्महि सङ्गता भूयास्म । छान्दसो लुङ् । &lsquo;मन्त्रे घस&rsquo; इति च्लेर्लुक्, &lsquo;समो गमृच्छि&rsquo; इत्यात्मनेपदम् । लङि वा ' बहुलं छन्दसि&rsquo; इति शपो लुक् । तनूभिश्शरीरैश्च शोभनैस्समगन्महि । शिवेन च कल्याणेन च मनसा समगन्महि । त्वष्टा च देवो नः अस्माकं अत्र अस्मिन्कर्मणि अस्मिन्नेव वा जन्मनि वरिवः वरणीयं धनं कृणोतु करोतु । किञ्च - अनुमार्ष्टु शोधयतु च अस्माकं तनुवः शरीरात् यद्विलिष्टं विलग्नं विगुणीकृतकर्मनिमित्तं पापं तत्सर्वं विशोधयतु । लिशेर्विशेर्वा [लिशेर्विपूर्वात्] निष्ठायां &lsquo;गतिरनन्तरः&rsquo; इति गतेः प्रकृतिस्वरत्वम् ॥</p>
<h3 id="मनतर-175">मन्त्रः</h3>
<p>यद॒द्य त्वा᳚ प्रय॒ति य॒ज्ञे अ॒स्मिन्नग्ने॒ होता॑र॒मवृ॑णीमही॒ह ।<br>
ऋध॑गया॒डृध॑गु॒ताश॑मिष्ठाᳶ प्रजा॒नन् य॒ज्ञमुप॑याहि वि॒द्वान् ॥</p>
<h4 id="टक-171">टीका</h4>
<p>8अथ चतुर्थी - यदद्येति त्रिष्टुप् ॥ अद्यास्मिन्नहनि प्रयति वर्तमाने अविच्छेदेन वितायमानेस्मिन्यज्ञे । &lsquo;शतुरनुमः&rsquo; इति सप्तम्या उदात्तत्वम् । हे अग्ने यत् यदर्थं त्वां होतारं अवृणीमहि वृतवन्तो वयमिहास्मिन्प्रयोजने एतदनुरूपमेव त्वया कृतमिति प्रदर्शयति - कथं? ऋधक् समृद्धं वैगुण्यं यथा न भवति तथा अयाट् अयाक्षीः । यजेर्लुङि सिचिवृद्धौ &lsquo;बहुलं छन्दसि&rsquo; इतीडभावः । यत एवमतस्त्वमेव प्रजानन् आत्मीयमधिकारं जानन् अनुसन्दधानः इत्थमित्थं कृतवानसि, तस्मात् भूयोपि अस्मदीयं यज्ञं पुनःपुनरुपयाहि आगच्छ विद्वान् सर्वार्थसाधनोपायज्ञस्त्वम् ॥</p>
<h3 id="मनतर-176">मन्त्रः</h3>
<p>स्व॒गा वो॑ देवा॒स्सद॑नमकर्म॒ य आ॑ज॒ग्म सव॑ने॒दञ्जु॑षा॒णाः ।<br>
ज॒ख्षि॒वाꣳस॑ᳶ पपि॒वाꣳस॑श्च॒ विश्वे॒ऽस्मे ध॑त्त वसवो॒ वसू॑नि ॥</p>
<h4 id="टक-172">टीका</h4>
<p>5अथ पञ्चमी - स्वगा व इति त्रिष्टुप् ॥ हे देवाः वः युष्माकं सदनं स्थानं स्वगा अकर्म स्वगाकृतवन्तो वयम् । स्वगेति निपातः यथास्वकरणं द्योतयति, यथायथमसङ्कीर्णस्थानं कृतवन्तो वयमित्यर्थः । करोतेर्लुङि &lsquo;मन्त्रे घस&rsquo; इति च्लेर्लुक्, &lsquo;छन्दस्युभयथा&rsquo; इति तिङ आर्धधातुकत्वात् ङित्त्वाभावः ।<br>
देवा विशेष्यन्ते - ये यूयमिदमिदानीं सवना सवनानि आजग्म आगताः जुषाणाः प्रीयमाणास्सेवमाना वा, तेषां सदनमकर्मेति । &lsquo;सुपां सुलुक्&rsquo; इतीदमो विभक्तेर्लुक् । सवनशब्दात् &lsquo;शेश्छन्दसि&rsquo; इति शेर्लोपः । &lsquo;जुषतेस्ताच्छीलिके चानशि शपो लुक् । ते विश्वे सर्वेपि यूयं जक्षिवांसः सवनीयपुरोडाशादि भक्षितवन्तः पपिवांसश्च सोमं पीतवन्तः हे वसवः लोकानां वासयितारः अस्मे अस्मासु धत्त स्थापयत वसूनि धनानि । &lsquo;लिट्यन्यतरस्याम् इत्यदेर्घस्लादेशः । अस्मछब्दात्परस्यास्सप्तम्याः &lsquo;सुपां सुलुक्&rsquo; इति शे आदेशः ॥</p>
<h3 id="मनतर-177">मन्त्रः</h3>
<p>यानाऽव॑ह उश॒तो दे॑व दे॒वान्तान् [47] प्रेर॑य॒ स्वे अ॑ग्ने स॒धस्थे᳚ ।<br>
वह॑माना॒ भर॑माणा ह॒वीꣳषि॒ वसु॑ङ्घ॒र्मन्दिव॒मा ति॑ष्ठ॒ताऽनु॑ ॥</p>
<h4 id="टक-173">टीका</h4>
<p>6अथ षष्ठी - यानावह इति त्रिष्टुप् ॥ हे अग्ने देव दीप्यमान यान् देवान् उशतः हवींषि कामयमानान् । &lsquo;शतुरनुमः&rsquo; इति विभक्तेरुदात्तत्वम् । आवहः आहूतवानसि तान् देवान्प्रेरय स्वे आत्मीये सधस्थे सहस्थाने, यत्र ते सह तिष्ठन्ति तत्र प्रस्थापय । &lsquo;सुपि स्थः&rsquo; इति तिष्ठतेः कः, &lsquo;सधमाधस्थयोः&rsquo; इति सहस्य सधादेशः ।</p>
<p>अधुना देवान्प्रत्याह - हे देवा यूयमपि हवींषि वहमांनाः रथादिभिर्वार्हनैः वाहयन्तः भरमाणा हस्तादिभिर्धारयन्तः । यद्वा - भुक्तशेषाण्यपत्याद्यर्थं परिपालयन्तः वसुं सर्वस्य लोकस्य वासयितारं घर्ममादित्यमातिष्ठत प्राप्नुत । अनु अनन्तरं च दिवं द्युलोकमातिष्ठत ॥</p>
<h3 id="मनतर-178">मन्त्रः</h3>
<p>[संयुक्तमन्त्रः - यज्ञ॑ य॒ज्ञङ्ग॑च्छ य॒ज्ञप॑तिङ्गच्छ॒ स्वाँय्योनि॑ङ्गच्छ॒ स्वाहा ]</p>
<h3 id="मनतर-179">मन्त्रः</h3>
<p>यज्ञ॑ य॒ज्ञङ्ग॑च्छ।<br>
य॒ज्ञप॑तिङ्गच्छ ।<br>
स्वाँय्योनि॑ङ्गच्छ ।<br>
स्वाहा᳚  ।</p>
<h4 id="टक-174">टीका</h4>
<p>7यज्ञ यज्ञमित्यादीनि त्रीणि यजूंषि ॥ हे यज्ञ यज्ञं परमात्मानं विष्णुं गच्छ येन त्वं प्रतिष्ठितस्याः । अनन्तरं यज्ञपतिं यज्ञपालयितारं यजमानं गच्छ फलप्रदानेन । अनन्तरं च स्वात्मात्मीयां योनिं गच्छ, योनिः कारणं सर्वपरिस्पन्दहेतुर्वार्ताख्या परमेश्वरस्य क्रियाशक्तिः । यथा - &lsquo;वाताद्वा अध्वर्युर्यज्ञं प्रयुङ्क्ते&rsquo; इति । तां गच्छ । स्वाहा स्वाहुतमिदमाज्यमग्नयेस्त्विति ॥</p>
<h3 id="मनतर-180">मन्त्रः</h3>
<p>एष ते॑ य॒ज्ञो य॑ज्ञपते स॒हसू᳚क्तवाकस्सु॒वीर॒स्स्वाहा᳚  ।</p>
<h4 id="टक-175">टीका</h4>
<p>8अथ द्वितीयम् - हे यज्ञपते यजमान एष यज्ञस्सहसूक्त वाकः सूक्तवाकसहितः विविधस्तोत्रकः सुवीरः शोभनैर्वीरैः पुत्रपौत्रादिभिर्युक्तः तद्धेतुतां प्रतिपाद्यमानः ते तव स्वाहुतमिदमाज्यमग्नयेस्तुइत्थमिदं तव भूयादिति ॥</p>
<h3 id="मनतर-181">मन्त्रः</h3>
<p>देवा॑ गातुविदो गा॒तुँव्वि॒त्वा गा॒तुमि॑त॒ मन॑सस्पत इ॒मन्नो॑ देव दे॒वेषु॑ य॒ज्ञꣵ स्वाहा॑ वा॒चि स्वाहा॒ वाते॑ धाः ॥ [48]</p>
<h4 id="टक-176">टीका</h4>
<p>9अथ तृतीयम् - देवा गातुविद इति ॥ व्याख्यातं &lsquo;वाजस्य मा प्रसवेन&rsquo; इत्यत्र ।<br>
देवा गातुविदः गतिज्ञाः गातुं मार्गं वित्त्वा लब्ध्वा आगमनकाले यत्र स्थितास्ते यूयं गातुमित तमेव मार्गं समाप्ते कमणि गमनाय भजत ।<br>
किञ्च - हे मनसस्पते सर्वभूतानामन्तरात्मतया मनसोपि पते देव इममस्माकं यज्ञं देवेष्वग्न्यादिषु धाः धेहि स्थापय ।<br>
एवं हि सरस्वत्याह । तदनन्तरं वाचि वाग्देवतायां शाब्दे ब्रह्मणि धाः स्थापय । ततः पश्चादिमं यज्ञं वाते सर्वक्रियाधारे धाः स्थापय, यस्मादयं यज्ञः प्रयुक्तः तत्रैव वाते स्थापय । &lsquo;वाताद्वा अध्वर्युर्यज्ञं प्रयुङ्क्ते&rsquo; इत्यादि ब्राह्मणम् , &lsquo;वासिष्ठो ह सात्यहव्यः&rsquo; इत्यादि च ॥</p>
<ul>
<li>
<p>(मन्त्रः) देवा॑ गातुविदो गा॒तुव्विँ॒त्वा गा॒तुमि॑त ।</p>
<ul>
<li>(टीका) समिष्टयजूंषि जुहोति - देवा इति ॥ हे देवाः गातुविदः गतिज्ञाः । गाङ् गतौ, &lsquo;कमिमनिजनि&rsquo; (उ.सू. 72) इत्यादिना तुप्रत्ययः, &lsquo;विभाषितं विशेषवचने बहुवचनम्&rsquo; (पा.सू. 8.1.74) इति पूर्वस्याविद्यमानत्वनिषेधात् निहन्यते । गातुं वित्वा मार्गं लब्ध्वा आगमनकाले यत्र स्थिताः ते यूयं गातुमित येन मार्गेणागताः तमेव मार्गं भजत समाप्ते कर्मणि तेनैव प्रतिनिवर्तध्वम् ।</li>
</ul>
</li>
<li>
<p>(मन्त्रः) मन॑सस्पत इ॒मन्नो॑ देव दे॒वेषु॑ य॒ज्ञं +++(धाः)+++।</p>
<ul>
<li>( टीका) किञ्च, हे मनसस्पते सर्वभूतानामन्तरात्मन् । &lsquo;सुबामन्त्रिते पराङ्गवत्&rsquo; (पा.सू. 2.1.2) इति षष्ठ्यन्तस्य परामन्त्रितानुप्रवेशात् षष्ठ्यामन्त्रितसमुदायस्य षाष्ठिकमामन्त्रिताद्युदात्तत्वम् (पा.सू. 6.1.198) । पदात्परत्वाभावान्निघाताभावः, &lsquo;षष्ठ्याः पति&rsquo; (पा.सू. 8.3.53) इत्यादिना विसर्जनीयस्य सकारः । हे देव इममस्माकं यज्ञं देवेषु अग्न्यादिषु धाः धेहि स्थापय ।</li>
</ul>
</li>
<li>
<p>(मन्त्रः) स्वाहा॑ ।</p>
<ul>
<li>(टीका) एवं हि सरस्वत्याह ।</li>
</ul>
</li>
<li>
<p>(मन्त्रः) वा॒चि +++(धाः)+++&hellip;</p>
<ul>
<li>(टीका)  तदनन्तरं वाचि वाग्देवतायां शब्दब्रह्मणि च धाः । &lsquo;सावेकाचः&rsquo; (पा.सू. 6.1.168) इति विभक्तेरुदात्तत्वम् ।</li>
</ul>
</li>
<li>
<p>(मन्त्रः) +++(वा॒चि धाः)+++ स्वाहा᳚  ।</p>
<ul>
<li>(टीका) वाचि धा इति सरस्वत्याह ।</li>
</ul>
</li>
<li>
<p>(मन्त्रः) वाते॑ धाः ॥</p>
<ul>
<li>ततः पश्चादिमं यज्ञं वाते सर्वक्रियाधारे धाः स्थापय । यस्मादयं यज्ञः प्रयुक्तः तत्रैव वाते स्थापय । &lsquo;वाताद्वा अध्वर्युर्यज्ञं प्रयुङ्क्ते&rsquo; (तै.ब्रा. 3.3.9) इत्यादि ब्राह्मणम् । दधातेः लेटि &lsquo;बहुलं छन्दसि&rsquo; (पा.सू. 2.4.73) इति शपो लुक्, &lsquo;इतश्च लोपः परस्मैपदेषु&rsquo; (पा.सू. 3.4.98) इतीकारलोपः ॥</li>
</ul>
</li>
</ul>
<p>इति चतुर्थे अष्टत्रिंशोनुवाकः ॥</p>
<h2 id="अनवक-३९-अवभथ-अवभथसङगत-मनतर">अनुवाकः ३९ अवभृथः (अवभृथसङ्गता मन्त्राः)</h2>
<h3 id="मनतर-182">मन्त्रः</h3>
<p>उ॒रुꣳ हि राजा॒ वरु॑णश्च॒कार॒ सूर्या॑य॒ पन्था॒मन्वे॑त॒वा उ॑ ।<br>
अ॒पदे॒ पादा॒ प्रति॑धातवेऽकरु॒ताप॑व॒क्ता हृ॑दया॒विध॑श्चित्  ॥</p>
<h4 id="टक-177">टीका</h4>
<p>1अवभृथार्थमन्तरेण चात्वालोत्करावुपनिष्क्रामति - उरुं हि राजेति त्रिष्टुभा ॥ वरुणो हि राजा सूर्यायान्वेतवै सूर्यमन्वेतुमनुक्रमेण गन्तुं उरुं विस्तीर्णं पन्थां पन्थानं मार्गं चकार करोति, साधुनि कर्मणि पुरुषं प्रवर्तयन् अभ्युदयेन योजयतीत्यर्थः । उ इत्यवधारणे, वरुण एव हि राजा इत्थं करोति ।</p>
<p>किञ्च - स एव अपदे अपदनीयस्थाने असाधुनि कर्मणि पादा पादान् प्रतिधातवे प्रतिधातुं अकः करोति पुरुषं प्रवर्तयतीत्यर्थः । कथमित्याह - उतापवक्ता अप्यवदिता यः परोक्षे परिवदति पिशुनो यश्च हृदयाविधः प्रत्यक्षमेवाप्रियाणि वदन् हृदयादि विध्यति, वरुणेनैव हि प्रेरितस्तथातथा परुषो भवति, सोस्मान् साधुनि कर्मणि पदं कारयत्विति शेषः । अन्य आह - अपदे अनालम्बेन्तरिक्षे अन्वेतवै अनुक्रमेण गन्तुं सूर्यस्य पन्थां पन्थानमुरुं वरुणो राजा यस्माच्चकार तस्मात्सोस्माकमपि पादान् प्रतिधातुं विस्तीर्णं पन्थानं अकः करोतु अवभृथार्थमपि; यो नामापवक्ता पुरुषो हृदयाविधश्च सोस्माकमवभृथार्थं मार्गं करोतु गमनप्रतिबन्धं मा कार्षीदित्यर्थः । चकारेत्यस्य &lsquo;हि च&rsquo; इति निघातप्रतिषेधः । सूर्यशब्दात्कर्मणस्सम्प्रदानत्वाच्चतुर्थी । पथ आत्वं व्यत्ययेन द्वितीयायामपि भवति । अनुपूर्वादेतेः &lsquo;तुमर्थे सेसेन्&rsquo; इति तवैप्रत्ययः, &lsquo;तवै चान्तश्च युगपत्&rsquo; इत्येतेस्तवैप्रत्ययान्तस्य युगपत्प्रकृतिस्वरत्वम् । &lsquo;सुपां सुलुक्&rsquo; इति पादशब्दाद्द्वितीयाया आकारः । प्रतिर्पूवाद्दधातेस्तेनैव सूत्रेण तवेन्प्रत्ययः । &lsquo;तादौ च&rsquo; इति गतेः प्रकृतिस्वरतम् । करोतेश्छान्दसे लुङि &lsquo;मन्त्रे घस&rsquo; इति च्लेर्लुक् । हृदयं विध्यतीति हृदयविधः । क्विबन्तादकारोपजनश्छान्दसः, &lsquo;नहिवृतिवृषिव्यधिरुचिसहितनिषु क्वौ&rsquo; इति पूर्वपदस्य दीर्घः । बहुवचनान्तमेव वा । चिदिति चार्थे उपमार्थे वा ॥</p>
<h3 id="मनतर-183">मन्त्रः</h3>
<p>श॒तन्ते॑ राजन्भि॒षज॑स्स॒हस्र॑मु॒र्वी ग॑म्भी॒रा सु॑म॒तिष्टे॑ अस्तु ।<br>
बाध॑स्व॒ द्वेषो॒ निर्ऋ॑तिम्परा॒चैᳵ कृ॒तञ्चि॒देन॒ᳶ प्र मु॑मुग्ध्य॒स्मत्  ॥</p>
<h4 id="टक-178">टीका</h4>
<p>2अपो दृष्ट्वा यजमानं वाचयति - शतं ते राजन्निति त्रिष्टुभम् ॥ हे राजन् वरुण अपामधिष्टातः शतं बहवस्सहस्रं बहुतमाश्च ते तव भिषजः पापस्य शमनहेतवस्सन्ति, तस्मात्त्वत्प्रसादात् अस्मत्पापमपि ते शमयन्त्विति शेषः । किञ्च - उर्वी महती गम्भीरा दुरवगाहा च ते सुमतिः कल्याणी मतिरस्तु अस्मदनुग्रहपरैव सर्वदा भूयात् । &lsquo;युष्मत्तत्ततक्षुषु&rsquo; इति संहितायां षत्वम् ।<br>
किञ्च - बाधस्व विनाशय द्वेषः द्वेष्टॄन् । विजन्ताछस् । जातौ वा एकवचनम् । द्वेषांसि रक्षःप्रभृतीनीत्यर्थः । निरृतिं च बाधस्व पराचैः पराङ्मुखीभूताम् । उच्चैरादिवदव्ययं द्रष्टव्यम् । निरृतिमिति प्रादिसमासेव्ययपूर्वपदप्रकृतिस्वरत्वम् । गतिसमासे &lsquo;तादौ च&rsquo; इति गतेः प्रकतिस्वरत्वम् । किञ्च - चेदर्थे चिच्छब्दः । कृतं चिदेनः पापं अस्मत्तः प्रमुमुग्धि प्रकर्षेण मोचय । व्यत्ययेन शपश्श्लुः ॥</p>
<h3 id="मनतर-184">मन्त्रः</h3>
<p>अ॒भिष्ठि॑तो॒ वरु॑णस्य॒ पाशः॑ ।</p>
<h4 id="टक-179">टीका</h4>
<p>3अधितिष्ठति - अभिष्ठित इति विराजैकपदया ॥ अभिष्ठितः अभिभूय क्रान्तोस्माभिर्वरुणस्य पाशः ॥</p>
<h3 id="मनतर-185">मन्त्रः</h3>
<p>अऽग्नेरनी॑कम॒प आ वि॑वेश ।</p>
<p>अपा᳚न्नपात्प्रति॒रख्ष॑न्नसु॒र्य॑न्&hellip;. <br>
दमे॑दमे [49] स॒मिधँ॑य्यख्ष्यग्ने  ॥</p>
<h4 id="टक-180">टीका</h4>
<p>4अप्सु बर्हिः प्रास्यति - अग्नेरनीकमिति त्रिपदया विराजा ॥ हे अपान्नपात् अपान्नप्तः चतुर्थः । &lsquo;सुबामन्त्रिते&rsquo; इति पराङ्गवद्भावे षष्ठ्यामन्त्रितसमुदायस्य षाष्ठिकमामन्त्रिताद्युदात्तत्वम् । अग्नेस्तवानीकं सुखं अपः अब्रूपं आविवेश । तस्मादसुर्यं असुरस्य स्वं असुरैः क्रियमाणं यज्ञविघातं प्रतिरक्षन् प्रतिनिवारयन् तत्प्रतिनोदेनास्मान्रक्षन् दमेदमे यज्ञगृहेयज्ञगृहे यागेयाग इत्यर्थः । समिधं समित्स्थानीयं तव समिन्धनं इदं बार्हिः हे अग्ने यक्षि स्वीकुरु तेन सङ्गतो भव । सङ्गतिकरणे यजिः, लेटि &lsquo;बहुलं च्छन्दसि&rsquo; इति शपो लुक् ॥</p>
<h3 id="मनतर-186">मन्त्रः</h3>
<p>प्रति॑ ते जि॒ह्वा घृ॒तमुच्च॑रण्येत् ।</p>
<h4 id="टक-181">टीका</h4>
<p>5तत्स्रुवाहुत्याभिजुहोति - प्रति त इति त्रिष्टुभैकपदया ॥ हे अग्ने तव जिह्वा घृतं प्रतीत्य उच्चरण्येत् उत्क्षिप्य भक्षयतु । चरण गतौ कण्ड्वादिः ॥</p>
<h3 id="मनतर-187">मन्त्रः</h3>
<p>स॒मु॒द्रे ते॒ हृद॑यम॒फ्स्व॑न्तः ।</p>
<h4 id="टक-182">टीका</h4>
<p>6अप्सु स्रुचं प्रतिष्ठापयति - समुद्र इति त्रिष्टुभैकपदया ॥ हे अग्ने तव हृदयं जुहूलक्षणं समुद्रे समुन्दनशीलास्वप्सु अन्तरपां मध्ये प्रतिष्ठापयामीति शेपः । &lsquo;ऊडिदम्&rsquo; इत्यद्भ्यस्सप्तम्युदात्ता, &lsquo;उदात्तस्वरितयोः&rsquo; इति ततः परस्यानुदात्तस्य संहितायां स्वरितत्वम् ॥</p>
<h3 id="मनतर-188">मन्त्रः</h3>
<p>सन्त्वा॑ विश॒न्त्वोष॑धीरु॒ताऽऽपः॑ ।</p>
<h4 id="टक-183">टीका</h4>
<p>7तामद्भिः पूरयति - सत्वेति त्रिष्टुभैकपदया ॥ हे जुहु त्वामोषधीः ओषधयस्संविशन्तु समागच्छन्तु त्वदीयेन कर्मणां सिद्धा भवन्तु । उत अपिच आपश्च साक्षादिदानीं त्वां संविशन्तु प्राप्नुवन्तु । ओषधीरिति पूर्वत्पूर्वसवर्णदीर्घः ॥</p>
<h3 id="मनतर-189">मन्त्रः</h3>
<p>य॒ज्ञस्य॑ त्वा यज्ञपते ह॒विर्भिः॑  ॥<br>
सू॒क्त॒वा॒के न॑मोवा॒के वि॑धे॒म ।।</p>
<h4 id="टक-184">टीका</h4>
<p>8ता अप्सु जुहोति - यज्ञस्येति द्विपदया त्रिष्टुभा ॥ हे यज्ञपते यजमान यज्ञस्य सूक्तवाके सूक्तवाकप्रतिष्ठे फले नमोवाके नमोवाकप्रतिष्ठे फले त्वां विधेम स्थापयामः । स्थापनकर्मात्र विदधातिः । हविर्भिराभिरद्बिः अप्सु हूयमानाभिः विधेमेति ॥</p>
<h3 id="मनतर-190">मन्त्रः</h3>
<p>[संयुक्तमन्त्रः -अव॑भृथ निचङ्कुण निचे॒रुर॑सि निचङ्कु॒णाव॑ दे॒वैर्दे॒वकृ॑त॒मेनो॑ऽया॒डव॒ मर्त्यै॒र्मर्त्य॑कृतमु॒रोरा नो॑ देव रि॒षस्पा॑हि ]</p>
<p>अव॑भृथ निचङ्कुण निचे॒रुर॑सि ।</p>
<h4 id="टक-185">टीका</h4>
<p>9अप्सु अवभृथद्रव्याण्यवकिरति - अवभृथेति । अतः पराणि यजूंषि ॥ अवभ्रियन्ते उत्सृज्यन्ते कानि चिद्द्रव्याण्यस्मिन्नित्यवभृथः कर्मविशेषः । &lsquo;अवे भृञः&rsquo; इति क्थन्प्रत्ययः । हे अवभृथ । कर्मण इदमामन्त्रणम्, तदभिमानिन्या देवताया वा वरुणस्य । हे निचङ्कुण नीचैः क्वणति शब्दं करोति अवकीर्णद्रव्यद्वारेणेति निचङ्कुणः । कुणतेर्यङ्लुगन्तात्पचाद्यचि छान्दसं सम्प्रसारणम्, कुण शब्दोपकरणयोः, इत्यस्माद्वा, &lsquo;न धातुलोप आर्धधातुके&rsquo; इति गुणाभावः । &lsquo;घञर्थे कविधानम्&rsquo; । इति वाधिकरणे कः, निभृतशब्दकरद्रव्याधिकरणत्वात् । निचेरुरसि निभृतं चरसीति निभृतं वा चरर्त्यस्मिन्नित्यौणादिके उप्रत्यये छान्दसमेत्वम् । अत्वरं क्रियमाणोसीत्यर्थः, निगूढचरद्रव्याभिप्रायं वा ।</p>
<p>नि॒च॒ङ्कु॒णाव॑  दे॒वैर्दे॒वकृ॑त॒मेनो॑ऽया॒डव॒ मर्त्यै॒र्मर्त्य॑कृतम् ।</p>
<h4 id="टक-186">टीका</h4>
<p>किञ्च - हे निचङ्कुण । व्याख्यातम् ।</p>
<ul>
<li>निचङ्कुण नीचैः क्वणति शब्दं करोति अवकीर्णद्रव्यद्वारेणेति निचङ्कुणः । कुणतेर्यङ्लुगन्तात्पचाद्यचि छान्दसं सम्प्रसारणम्, कुण शब्दोपकरणयोः, इत्यस्माद्वा, &lsquo;न धातुलोप आर्धधातुके&rsquo; इति गुणाभावः । &lsquo;घञर्थे कविधानम्&rsquo; । इति वाधिकरणे कः, निभृतशब्दकरद्रव्याधिकरणत्वात् ।</li>
</ul>
<p>तिरोहितद्रव्याभिप्रायम् । यद्वा - कण निमीलने, छान्दसमुत्वम् । कण गतौ वा । यन्नाम किञ्चिद्देवकृतं देवेषु कृतमस्माभिरेनः पापं सम्यगनुष्ठानाभावनिमित्तम् । सप्तमीपूर्वपदप्रकृतिस्वरत्वम् । तत्सर्वं देवैस्सह अवायाट् अवाक्षीः अवयज विनाशयेत्यर्थः । अवयजिर्विनाशे वर्तते । यच्च मर्त्यकृतं मर्त्येष्पु कृतं पापम् । पूर्ववत्स्वरः । तच्च मर्त्यैस्सहावयज । यजेश्छान्दसे लुङि सिचिवृद्धौ &lsquo;बहुळं छन्दसि&rsquo; इति तदभावः ।</p>
<h3 id="मनतर-191">मन्त्रः</h3>
<p>उ॒रोरा नो॑ देव रि॒षस्पा॑हि ।</p>
<h4 id="टक-187">टीका</h4>
<p>किञ्च - हे देव उरोर्विस्तीर्णात् रिषः हिंसितूः हिंसायां वा । रिषेः क्विबन्तात् &lsquo;सावेकाचः&rsquo; इति पंचम्या उदात्तत्वम्, ऽपातौ च बहुळम्&rsquo; इति तस्यास्संहितायां सत्वम् । ततो नः अस्मानापाहि परिपाहि ॥</p>
<h3 id="मनतर-192">मन्त्रः</h3>
<p>सुमि॒त्रा न॒ आप॒ ओष॑धयः [50] सन्तु दुर्मि॒त्रास्तस्मै॑ भूयासुः ।</p>
<h4 id="टक-188">टीका</h4>
<p>10अञ्जलिनाऽप उपवहति - सुमित्रा इति ॥ आप ओषधयश्च नः अस्मभ्यं सुमित्रास्सन्तु शोभनं मित्रं यासाम् । &lsquo;नञ्सुभ्याम्&rsquo; इत्युत्तरपदान्तोदात्तत्वम् ॥</p>
<h3 id="मनतर-193">मन्त्रः</h3>
<p>र्यो᳚ऽस्मान्द्वेष्टि॒ यञ्च॑ व॒यन्द्वि॒ष्मः।</p>
<h4 id="टक-189">टीका</h4>
<p>11द्वेष्टारं द्वेष्यं च प्रतिरुक्षति – दुष्टं मित्रं मित्रवद्वर्तमानं यासाम् । छान्दसमन्तोदात्तत्वम् ॥</p>
<h3 id="मनतर-194">मन्त्रः</h3>
<p>देवी॑राप ए॒ष वो॒ गर्भ॒स्तँव्व॒स्सुप्री॑त॒ꣳ॒ सुभृ॑तमकर्म दे॒वेषु॑ नस्सु॒कृतो᳚ ब्रूतात् ।</p>
<h4 id="टक-190">टीका</h4>
<p>12ऋजीषमप्सु प्लावयति - देवीराप इति ॥ हे देवीः देव्यः पः । पूर्ववद्दीर्घः, &lsquo;विभाषितं विशेषवचने बहुवचनम्&rsquo; इति प्रथमस्याविद्यमानवत्त्वनिषेधाद्द्वितीयं निहन्यते । एष ऋजीषाख्यो वो युष्माकं गर्भः युष्मत्प्रभवः । अतस्तं वः युष्मदर्थं सुप्रीतं युष्माकं सर्वलोकस्य अतिशयेन प्रीतिकरं सुभृतं सुष्ठु गुप्तं च अकर्म कृतवन्तो वयम् । &lsquo;मन्त्रे घस&rsquo; इति च्लेर्लुक्, &lsquo;गतिरनन्तरः&rsquo; इति गतेः प्रकृतिस्वरत्वम् । अतोस्मानपि यूयं देवेषु सुकृतस्स्ष्ठुकर्म कृतवन्तो ब्रूतात् ब्रूत । &lsquo;तस्य तात्&rsquo; इति तादादेशः ॥</p>
<h3 id="मनतर-195">मन्त्रः</h3>
<p>प्रति॑युतो॒ वरु॑णस्य॒ पाश॒ᳶ प्रत्य॑स्तो॒ वरु॑णस्य॒ पाशः ।</p>
<h4 id="टक-191">टीका</h4>
<p>13अपामन्तं प्रतियौति - प्रतियुत इति ॥ प्रतियुतः प्रत्येकं पृथक्कृतः वरुणस्य पाशः । पृथक्कृत्य च प्रत्यस्तः प्रतिक्षिप्तः विनाशित इत्यर्थः । पूर्ववद्गतेः प्रकृतिस्वरत्वम् ॥</p>
<h3 id="मनतर-196">मन्त्रः</h3>
<p>एधो᳚ऽस्येधिषी॒महि॑ ।</p>
<h4 id="टक-192">टीका</h4>
<p>14प्रपथे समिधः कुर्वते - एधोसीति ॥ हे समित् एधोसि एधनी वर्धनी त्वमस्यग्नेः । अतस्तादृश्या त्वया वयमपि एधिषीमहि वृद्धिं प्राप्नुयामः । यद्वा - तादृश्या त्वया अग्निं वर्धयेम ॥</p>
<h3 id="मनतर-197">मन्त्रः</h3>
<p>[संयुक्तमन्त्रः - स॒मिद॑सि॒ तेजो॑ऽसि॒ तेजो॒ मयि॑ धेहि ]</p>
<p>स॒मिद॑सि ।
तेजो॑ऽसि ।
तेजो॒ मयि॑ धेहि ।</p>
<h4 id="टक-193">टीका</h4>
<p>15आहवनीये समिधमभ्यादधाति - समिदिति ॥ समित्समिन्धनी सन्दीपनी त्वमग्नेरसि । तस्मात्तेजोसि तेजस्साधनमग्नेरसि । तादृशी सा त्वम्मय्यपि तेजो धेहि स्थापय ॥</p>
<h3 id="मनतर-198">मन्त्रः</h3>
<p>आपो अन्व॑चारिष॒ꣳ॒ रसे॑न॒ सम॑सृख्ष्महि ।<br>
पय॑स्वाꣳ अग्न॒ आऽग॑म॒न्तम्मा॒ सꣳ सृ॑ज॒ वर्च॑सा ॥ [51]</p>
<h4 id="टक-194">टीका</h4>
<p>16आहवनीयमुपतिष्ठते - अप इत्यनुष्टुभा ॥ हे अग्ने अपः कर्म । व्यत्ययेनान्तोदात्तत्वम् । अप्शब्द एव वा कर्मणि वर्तते । &lsquo;ऊडिदम्&rsquo; इति शस उदात्तत्वम् । अपोवभृथाख्यं कर्मान्वचारिषमानुपूर्व्येण कृतवानस्मि । अतो वयं सर्वेपि रसेन फलेन समसृक्ष्महि सङ्गतास्स्मः । वचनव्यत्ययो वा, समसृक्ष्महि । सङ्गतोस्मि । &lsquo;लिङ्सिचावात्मनेपदेषु&rsquo; इति सिचः कित्वम् । हे अग्ने पयस्वानन्नवान् हविर्भिस्तद्वान् त्वामागममागतोस्मि । &lsquo;आतोटि नित्यम्&rsquo; इति संहितायां रुत्वम् । तस्मात्त्वां प्राप्तं मा संसृज संयोजय वर्चसा बलेन ॥</p>
<p>इति चतुर्थे एकोनचत्वारिंशोनुवाकः॥</p>
<h2 id="सहतय-२-२-४-अनवकशष-सममनतन-कमयषटन-यजयपरनवकय">संहितायां २-२-४ अनुवाकशेषे समाम्नातानां काम्येष्टीनां याज्यापुरोनुवाक्याः</h2>
<ul>
<li>पुत्रवद्यागे याज्या पुरोनुवाक्ये १-२  मन्त्रौ</li>
<li>ऐन्द्रयागे याज्या पुरोनुवाक्ये  ३-४  मन्त्रौ</li>
<li>रसवद्यागे याज्या पुरोनुवाक्ये ५-६  मन्त्रौ</li>
<li>वसुमद्यागे याज्या पुरोनुवाक्ये ७-८  मन्त्रौ</li>
<li>वाजसृद्याहे याज्या पुरोनुवाक्ये ९-१०  मन्त्रौ</li>
<li>अग्निवद्यागे याज्या पुरोनुवाक्ये ११-१२  मन्त्रौ</li>
<li>ज्योतिष्मद्यागे याज्या पुरोनुवाक्ये १३-१४ मन्त्रौ</li>
</ul>
<h2 id="अनवक-४०-कमयषटयजयपरनवकय">अनुवाकः ४० काम्येष्टियाज्यापुरोनुवाक्याः</h2>
<h3 id="पतरवदयग---परनवकय-१-मनतर">पुत्रवद्यागे   पुरोनुवाक्या १ मन्त्रः</h3>
<h4 id="मनतर-199">मन्त्रः</h4>
<p>यस्त्वा॑ हृ॒दा की॒रिणा॒ मन्य॑मा॒नोऽम॑र्त्य॒म्मर्त्यो॒ जोह॑वीमि ।<br>
जात॑वेदो॒ यशो॑ अ॒स्मासु॑ धेहि प्र॒जाभि॑रग्ने अमृत॒त्वम॑श्याम्  ॥</p>
<h5 id="टक-195">टीका</h5>
<p>एवमाध्वरिका मन्त्रा अवभृथान्तास्समाप्ताः । अतः परमन्त्योनुवाको याज्या, वैश्वदेवं काण्डम् ॥</p>
<p>1तत्र &lsquo;अग्नये पुत्रवते पुरोडाशमष्टाकपालं निर्वपेदिन्द्राय पुत्रिणे पुरोडाशमेकादशकपालं प्रजाकामः&rsquo; इत्यस्याग्नेयस्य पुरोनुवाक्या - यस्त्वेति त्रिष्टुप् । इयादेशद्वयेन तृतीयपादः पूर्यः ॥ हे अग्ने जातवेदः जातानां वेदितः जातधन वा, योहं मर्त्यः मरणधर्मा मनुष्यः त्वाममर्त्यममरणधर्माणं हृदा मनसा कीरिणा कीर्तयता गुणकीर्तनशीलेन । कीर्तयतेर्ण्यन्तात् &lsquo;अच इः&rsquo; इतीप्रत्यये धातोरन्त्यलोपश्छान्दसः । ईदृशेन हृदयेन त्वां मन्यमानः जानन् जोहवीमि भृशमाह्वयामि । ह्वयतेः &lsquo;अभ्यस्तस्य च&rsquo; इति सम्प्रसारणम् । यद्वा - त्वदर्थमिदं हविर्जुहोमि । उभयत्रापि यङ्लुगन्ताल्लट्, &lsquo;अनुदात्ते च&rsquo; इत्याद्युदात्तत्वम् ।</p>
<p>येषां सम्बन्धी तवाह्वाताहं, तेष्वस्मासु पुत्रपौत्रेषु यशो धेहि स्थापय यशस्विनस्सर्वानस्मान्कुरु ।
किञ्च - ताभिः प्रजाभिः षुत्रादिभिरविच्छिन्नाभिस्सहाहममृतत्वं दीर्घायुष्यमश्यां प्राप्नुउयाम् । व्यत्ययेन परस्मैपदम् ॥</p>
<h3 id="पतरवदयग--यजय-२-मनतर">पुत्रवद्यागे  याज्या २ मन्त्रः</h3>
<h4 id="मनतर-200">मन्त्रः</h4>
<p>यस्मै॒ त्वꣳ सु॒कृते॑ जातवेद॒&hellip;<br>
उ लो॒कम॑ग्ने कृ॒णव॑स्स्यो॒नम् ।<br>
अ॒श्विन॒ꣳ॒ स पु॒त्रिणँ॑व्वी॒रव॑न्त॒ङ्&hellip;<br>
गोम॑न्तꣳ र॒यिन्न॑शते स्व॒स्ति  ॥</p>
<h5 id="टक-196">टीका</h5>
<p>2तत्रैव याज्या - यस्मा इति त्रिष्टुप् । वीरवन्तमिति तृतीयपादान्तः ॥ हे अग्ने जातवेदः यस्मै सुकृते शोभनानि कर्माणि कृतवते । उ इत्यवधारणे । (यस्त्वा समिष्टयजूंषि &lsquo;उकाररूपः प्लुत उदात्तः&rsquo; इत्युदात्तः प्लुतः ।) यस्मा एव यदर्थमेव स्योनं सुखं लोकं स्थानं कृणवः कुर्याः । कृवि हिंसाकरणयोः, लेट्, &lsquo;धिन्विकृण्व्योर च&rsquo; इत्युप्रत्ययः, &lsquo;लेटोडाटौ&rsquo; इत्यडागमः । स एव अश्वादिसहितं रयिं धनं स्वस्ति अविच्छेदेन नशते प्राप्नोति । नशतिर्गतिकर्मा । स एव त्वत्प्रसादाद्बह्वश्वो भवति, अश्वपुत्रपौत्रादिमांश्च भवति, अन्यैश्च विक्रान्तैः पुरुषैस्तद्वान् भवति, गोमहिष्यादिसङ्घातस्वामी महाधनश्च भवतीति ॥</p>
<h3 id="ऐनदरयग---परनवकय-३-मनतर">ऐन्द्रयागे   पुरोनुवाक्या ३ मन्त्रः</h3>
<h4 id="मनतर-201">मन्त्रः</h4>
<p>त्वे सु पु॑त्त्र शव॒सोऽवृ॑त्र॒न्काम॑कातयः ।<br>
न त्वामि॒न्द्राति॑ रिच्यते  ॥</p>
<h5 id="टक-197">टीका</h5>
<p>3अथैन्द्रस्य पुरोनुवाक्या - त्वे इति गायत्री ॥ त्वे त्वयि । &lsquo;सुपां सुलुक्&rsquo; इति सप्तम्येकवचनस्य शेआदेशः । हे शवसो बलस्य पुत्र । महाबलश्च बलाज्जात इत्युपचर्यते । &lsquo;परमपिच्छन्दसि&rsquo; इति परमपि षष्ठ्यन्तं पूर्वमामन्त्रितं प्रत्यङ्गवद्भवतीति षष्ठ्यन्तामन्त्रितसमुदायस्याष्टमिकमामन्त्रितसर्वानुदात्तत्वम् । कामकातयस्सुतयः कामा वाञ्छितानि कायन्ते प्रार्थ्यन्ते याभिस्ताः कामकातयः । दासीभारादित्वात्पूर्वपदप्रकृतिस्वरत्वम् । तास्त्वय्येव स्ववृत्रन् शोभनं वर्तन्ते त्वय्येव महाबले क्रियमाणास्सुतुतयश्शोभन्ते, न पुरुषान्तरवदनर्थकाभिधानतां प्रतिपद्यन्ते । वृतेश्छान्दसो लुङ्, &lsquo;द्युद्भ्यो लङि&rsquo; इति परस्मैपदम्, द्युतादित्वादङ्, &lsquo;बहुळं छन्दसि&rsquo; इति रुट् । यदुक्तं त्वय्येव स्तुतयश्शोभनवृत्तय इति तदेव समर्थयते - हे इन्द्र तासां स्तुतीनां मध्ये एकापि त्वां नातिरिच्यते त्वां विहाय न प्रवर्तते सर्वा अपि त्वद्विषया एवात्मानं लभन्ते ॥</p>
<h3 id="ऐनदरयग---यजय-४-मनतर">ऐन्द्रयागे   याज्या ४ मन्त्रः</h3>
<h4 id="मनतर-202">मन्त्रः</h4>
<p>उ॒क्थउ॑क्थे॒ सोम॒ इन्द्र॑म्ममाद नी॒थेनी॑थे म॒घवा॑नꣳ [52] सु॒तासः॑ ।<br>
यदीꣳ॑ स॒बाध॑ᳶ पि॒तर॒न्न पु॒त्रास्स॑मा॒नद॑ख्षा॒ अव॑से॒ हव॑न्ते  ॥</p>
<h5 id="टक-198">टीका</h5>
<p>4तत्रैव याज्या - उक्थउक्थ इति त्रिष्टुप् ॥ उक्थउक्थे शस्त्रेशस्त्रे सोम इन्द्रं ममाद मादयति तर्पयति । मदेर्ण्यन्ताच्छान्दसो लिट्, &lsquo;बहुलमन्यत्रापि&rsquo; इति णिलुक् । &lsquo;अनुदात्तं च&rsquo; इति द्वितीयस्योक्थशब्दस्यानुदात्तत्वम् ।</p>
<p>किञ्च - नीथेनीथे स्तोत्रेस्तोत्रे सुतासः अभिषुतास्सोमाः मघवानं महाधनं इन्द्रं मादयति । आज्जसेरसुक् । किञ्च - यत् यदा खलु सबाधः बाधासहिताः शस्त्रादिभिर्बाधिता भवन्ति पुरुषाः । व्यत्ययेन समासान्तोदात्तत्वम् । तदा तेपि पितरन्न पितरमिव पुत्राः अवसे रक्षणाय इन्द्रमेव हवन्ते ह्वयन्ति । पूर्ववत्सम्प्रसारणम् । ईमित्यवधारणे । समानदक्षाः, दक्षः पिता, समानपितृका इत्यर्थः । इन्द्र एव सर्वेषां समानः पितेति ॥</p>
<h3 id="रसवदयग---परनवकय-५-मनतर">रसवद्यागे   पुरोनुवाक्या ५ मन्त्रः</h3>
<h4 id="मनतर-203">मन्त्रः</h4>
<p>अग्ने॒ रसे॑न॒ तेज॑सा॒ जात॑वेदो॒ वि रो॑चसे ।<br>
र॒ख्षो॒हाऽमी॑व॒चात॑नः  ॥</p>
<h5 id="टक-199">टीका</h5>
<p>5&rsquo;अग्नये रसवतेजक्षीरे चरुं निर्वपेद्यः कामयेत रसवान् स्याम्&rsquo; इत्यस्य पुरोनुवाक्या- अग्ने रसेनेति गायत्री ॥ हे अग्ने जातवेदस्तेजसा रोचसे दीप्यसे । केन हेतुना? रसेन रसयोगो मम यथा स्यादिति । यद्वा - रसेन मां योजयितुं तेजसा विरोचसे विशेषेण दीप्यस्व । यद्वा - तद्धेतुत्वात्ताच्छब्द्यम्, यथा नड्वलोदकं पादरोग इति, अस्मद्रसहेतुना तेजसा विरोचसे इति ।</p>
<p>इदं चास्त्वित्याह - रक्षोहा रक्षसां हन्ता अमीवचातनः अमीवानामाभ्यन्तररोगाणां च नाशयितास्माकं भव । क्षीरादिरससमृद्धिमस्माकं कुरु तद्भोगविघ्नहेतूंश्च रक्षःप्रभृतीन् सर्वांश्च रोगान्नाशयेत्यभिप्रायः ॥</p>
<h3 id="रसवदयग-यजय-६-मनतर">रसवद्यागे याज्या ६ मन्त्रः</h3>
<h4 id="मनतर-204">मन्त्रः</h4>
<p>अ॒पो अन्व॑चारिष॒ꣳ॒ रसे॑न॒ सम॑सृख्ष्महि ।<br>
पय॑स्वाꣳ अग्न॒ आऽग॑म॒न्तम्मा॒ सꣳ सृ॑ज॒ वर्च॑सा  ॥</p>
<h5 id="टक-200">टीका</h5>
<p>6तत्रैव याज्या - अप इत्यनुष्टुप् ॥ व्याख्याता चेयं &lsquo;उरुं हि&rsquo; इत्यत्र । अपः कर्माण्यनुक्रमेण करोमि । रसेन संसृष्टो भूयासम् । हे अग्ने पयस्वान् हविष्मान् त्वामागमं तम्मा वर्चसा बलेन संसृजेति ॥</p>
<h3 id="वसमदयग---परनवकय-७-मनतर">वसुमद्यागे   पुरोनुवाक्या ७ मन्त्रः</h3>
<h4 id="मनतर-205">मन्त्रः</h4>
<p>वसु॒र्वसु॑पति॒र्हिक॒मस्य॑ग्ने वि॒भाव॑सुः ।<br>
स्याम॑ ते सुम॒तावपि॑  ॥</p>
<h5 id="टक-201">टीका</h5>
<p>7&rsquo;अग्नये वसुमते पुरोडाशमष्टाकपालं निर्वपेद्यः कामयेत वसुमान् स्याम्&rsquo; इत्यस्य पुरोनुवाक्या - वसुर्वसुपतिरिति गायत्री ॥ हे अग्ने वसुर्वासयिता सर्वस्य लोकस्य वसुपतिः धनानां स्वामी चात एव वासयिता इर्दृशस्त्वमसि । किञ्च - विभावसुस्तेजोधनश्च त्वमसि दातासि धनानामित्यर्थः । हिकं यस्मादेवं तस्मात्ते तव सुमतौ कल्याण्यामनुग्रहबुद्धौ वयं स्याम भूयास्म । अपिशब्दाद्वसुमन्तश्च स्याम । &lsquo;मन्क्तिन्व्याख्यान&rsquo; इत्युत्तरपदान्तोदात्तत्वम् । यद्वा - क्तिचि कृदुत्तरपदप्रकृतिस्वरत्वम् । क्तिन्येव वा &lsquo;तादौच निति&rsquo; इत्येतद्बाधित्वाकृदुत्तरपदप्रकृतिस्वरत्वम् । उत्तरपदे वा &lsquo;मन्त्रे वृष्&rsquo; इति क्तिन उदात्तत्वम् ॥</p>
<h3 id="वसमदयग-यजय-८-मनतर">वसुमद्यागे याज्या ८ मन्त्रः</h3>
<h4 id="मनतर-206">मन्त्रः</h4>
<p>त्वाम॑ग्ने॒ वसु॑पतिँ॒व्वसू॑नाम॒भि प्र म॑न्दे [53] अ॒ध्व॒रेषु॑ राजन्न् ।<br>
त्वया॒ वाजँ॑व्वाज॒यन्तो॑ जयेमा॒भि ष्या॑म पृथ्सु॒तीर्मर्त्या॑नाम् ।</p>
<h5 id="टक-202">टीका</h5>
<p>8तत्रैव याज्या - त्वामग्न इति त्रिष्टुप् ॥ हे अग्ने अध्वरेषु राजन् चरुपुरोडाशादिभिर्दीप्यमान त्वां वसूनां सर्वेषां सम्बन्धिनं नैकस्य द्वयोर्वा वसुपतिं वसूनां नित्यस्वामिनम् । इदं समासव्यासाभ्यां प्रतिपाद्यते । ईदृशं त्वामभिप्रमन्दे आभिमुख्येन तर्पयामि । मदि स्तुतिमोदमदस्वप्नकान्तिगतिषु । कश्चिदाह - वसूनां देवानां मध्ये वसुपतिमिति । किञ्च - वाजयन्तः वाजमन्नमात्मन इच्छन्तः । क्यचि &lsquo;न छन्दस्यपुत्रस्य&rsquo; इतीत्वप्रतिषेधः । यदा वयं वाजमिच्छामस्तदा त्वया वाजं जयेम त्वयैव प्राप्नुयाम । <br>
किञ्च - मर्त्यानां मध्ये पृत्स्तुतीः पृतनां कर्तुं या अस्माभिरिच्छन्ति ताश्शत्रुसेना अभिष्यामाभिभवेम । &lsquo;उपसर्गप्रादुर्भ्यामस्तिर्यच्परः&rsquo; इति षत्वम् । पृदिति सङ्ग्रामकर्म । तस्मात्सङ्ग्रामयितुमिछन्तीति सन्, छान्दसोभ्यासलोपः, विकरणव्यत्ययेन शः, वर्णव्यत्ययेन शतुरकारस्योकारः, &lsquo;शतुरनुमः&rsquo; इति नद्या उदात्तत्वम् । यद्वा - पृतनास्सूयन्ते उत्पाद्यन्ते याभिस्ताः पृत्सुतयः । छान्दसं ह्रस्वत्वं, पृद्भावश्च । बहुविकारत्वान्नावगृह्यते । &lsquo;मक्तिन्व्याख्यान&rsquo; इत्युत्तरपदान्तोदात्तत्वम् ॥</p>
<h3 id="वसमदयग---परनवकय-९-मनतर">वसुमद्यागे   पुरोनुवाक्या ९ मन्त्रः</h3>
<h4 id="मनतर-207">मन्त्रः</h4>
<p>त्वाम॑ग्ने वाज॒सात॑मँ॒व्विप्रा॑ वर्धन्ति॒ सुष्टु॑तम् ।<br>
स नो॑ रास्व सु॒वीर्य᳚म्  ॥</p>
<h5 id="टक-203">टीका</h5>
<p>9&rsquo;अग्नये वाजसृते पुरोडाशमष्टाकपालं निर्वपेत्सङ्गामे संयत्ते&rsquo; इत्यस्य पुरोनुवाक्या - त्वामग्ने वाजसातममिति गायत्री ॥ हे अग्ने त्वां वाजसातमं वाजस्यान्नस्य सम्भक्तृतमम् । सनोतेः &lsquo;जनसनखनक्रमगमो विट्&rsquo;, &lsquo;विड्वनोरनुनासिकस्यात्&rsquo; इत्यात्वम् । सुष्टुतं सर्वैस्सुष्ठु स्तुतम् । यद्वा - सुष्ठु स्तुतो यथा भवसि तथा त्वां विप्रा मेधाविनो वर्धन्ति स्तुतिभिस्त्वां वर्धयन्तीत्यर्थः । &lsquo;बहुलमन्यत्रापि&rsquo; इति णिलुक् । यद्वा - &lsquo;छन्दस्यूभयथा&rsquo; इति शप आर्धधातुकत्वाण्णिलोपः । स्तौतेः कर्मणि निष्ठायां &lsquo;गतिरनन्तरः&rsquo; इति गतेः प्रकृतिस्वरत्वं, &lsquo;उपसगार्त्सुनोति&rsquo; इत्यादिना षत्वम् । स त्वं नः अस्मभ्यं सुवीर्यं शोभनवीर्यं धनं वाजलक्षणं रास्व देहि । व्यत्ययेनात्मनेपदम्, &lsquo;वीरवीर्यौ च&rsquo; इत्युत्तरपदाद्युदात्तत्वम् ॥</p>
<h3 id="वजसदयग-यजय-१०-मनतर">वाजसृद्यागे याज्या १० मन्त्रः</h3>
<h4 id="मनतर-208">मन्त्रः</h4>
<p>अ॒यन्नो॑ अ॒ग्निर्वरि॑वᳵ कृणोत्व॒यम्मृध॑ᳶ पु॒र ए॑तु प्रभि॒न्दन्न् ।<br>
अ॒यꣳ शत्रू᳚ञ्जयतु॒ जर्हृ॑षाणो॒ऽयँव्वाज॑ञ्जयतु॒ वाज॑सातौ  ॥</p>
<h5 id="टक-204">टीका</h5>
<p>10तत्रैव याज्या - अयं न इति त्रिष्टुप् ॥ व्याख्याता चेयं &lsquo;त्वं सोम&rsquo; इत्यत्र । अयमग्निरस्माकं वरिवो धनं कृणोतु । अयं मृधस्सङ्ग्रामान् प्रभिन्दन् पुरस्तादेतु । अयं जर्हृषाणस्सङ्ग्रामजयेन हृष्टान्तःकरणश्शत्रून् जयतु । अयं वाजमन्नं नयतु वाजसातौ वाजलाभहेतौ सङ्ग्रामे इति ॥</p>
<h3 id="अगनवदयग---परनवकय-११-मनतर">अग्निवद्यागे   पुरोनुवाक्या ११ मन्त्रः</h3>
<h4 id="मनतर-209">मन्त्रः</h4>
<p>अ॒ग्निना॒ग्निस्समि॑ध्यते क॒विर्गृ॒हप॑ति॒र्युवा᳚ । <br>
ह॒व्य॒वाड्जु॒ह्वा᳚स्यः  ॥</p>
<h5 id="टक-205">टीका</h5>
<p>11&rsquo;अग्नयेग्निवते पुरोडाशमष्टाकपालं निर्वपेद्यस्याग्नावग्निमभ्युद्धरेयुः&rsquo; इत्यस्य पुरोनुवाक्या - अग्निनाग्निरिति गायत्री ॥ अग्निनाभ्युद्दृतेनायमग्निः पूर्वोद्धृतः समिध्यते सम्यगेव इध्म उद्वायते [सम्यगेव इध्यते] । कविर्मेधावी गृहपतिर्गृहस्य पतिस्स्वामी । युवा नित्यतरुणः, हविर्भिर्वा देवानामात्मनश्च मिश्रयिता । हव्यवाट् हविषां वोढा । &lsquo;वहश्च&rsquo; इति ण्विः । जुह्वास्यः जुहूरास्यस्थानीया यस्य । सोयमेवं गुणोग्निरभ्युद्धरणदोषमुपशमयत्विति शेषः ॥</p>
<h3 id="अगनवदयग-यजय-१२-मनतर">अग्निवद्यागे याज्या १२ मन्त्रः</h3>
<h4 id="मनतर-210">मन्त्रः</h4>
<p>त्वꣵ ह्य॑ग्ने अ॒ग्निना॒ विप्रो॒ विप्रे॑ण॒ सन्थ्स॒ता ।<br>
सखा॒ सख्या॑ समि॒ध्यसे᳚  ॥</p>
<h5 id="टक-206">टीका</h5>
<p>12 तत्रैव याज्या - त्वं ह्यग्न इति गायत्री ॥ हे अग्ने त्वमग्निनाभ्युद्धृतेन समिध्यसे सम्यगेवेध्यसे । कीदृशः कीदृशेनेत्याह - विप्रो मेधावी विप्रेण मेधाविना समिध्यसे । अयमकेस्समिन्धनहेतुः । किञ्च - सन् प्राज्ञः स तादृशेनाग्निना समिध्यसे । &lsquo;हि च&rsquo; इति निघातप्रतिषेधः, &lsquo;तिङि चोदात्तवति&rsquo; इति गतेरनुदात्तत्वं, &lsquo;उहात्तवता तिङा&rsquo; इति समासः, अदुपदेशाल्लसार्वधातुकानुदात्तत्वे यक उदात्तत्वम् । ईदृशस्त्वमभ्युद्धरणदोषमुपशमयेति शेषः ॥</p>
<h3 id="जयतषमदयग-परनवकय-१३-मनतर">ज्योतिष्मद्यागे पुरोनुवाक्या १३ मन्त्रः</h3>
<h4 id="मनतर-211">मन्त्रः</h4>
<p>उद॑ग्ने॒  शुच॑य॒स्तव॑  ।</p>
<h5 id="टक-207">टीका</h5>
<p>13&rsquo;अग्नये ज्योतिष्मते पुरोडाशमष्टाकपालं निर्वपेद्यस्याग्निरुद्धृतोहुतेग्निहोत्र उद्वायेत्&rsquo; इत्यस्य पुरोनुवाक्या - उदग्न इति गायत्री ॥ व्याख्याता चेयं &lsquo;त्वमग्ने रुद्रः&rsquo; इत्यत्र । इह तु प्रतीकमस्या गृह्यते ।</p>
<p>हे अग्ने तव शुक्रास्तेजोविशेषाः शुचयश्शुद्धाः भ्राजन्तः दीप्यमानाः उदीरते उद्गच्छन्ति । किञ्च - तवैव स्वभूतानि ज्योतींष्य्ष्दित्यादीनि अर्चयोर्चींषि च । यद्वा - तव अर्चयोर्चयितारो यजमानाः ज्योतींषि ज्योतीरूपा भवन्ति स त्वमेवं महानुभावः उद्वापदोषमुपशमयेति ॥</p>
<ul>
<li>
<p>&lsquo;यश्चक्षुष्कामस्स्यात्तस्मा एतामिष्टिं निर्वपेदग्नये भ्राजस्वते पुरोडाशमष्टाकपालं सौर्यं चरुमग्नये भ्राजस्वते पुरोडाशमष्टाकपालम्&rsquo; इत्यत्र &lsquo;अग्नये भ्राजस्वते&rsquo; इत्यस्य पुरोनुवाक्या - उदग्ने शुचयस्तवेति गायत्री ॥ व्याख्यातेयं &lsquo;त्वमग्ने रुद्र&rsquo; इत्यत्र । तस्य इह प्रतीकग्रहणम् । हे अग्ने ते तव शुक्राः निर्मलाः शुचयः रश्मयः भ्राजन्तः राजन्तः उदीरते उद्गच्छन्ति तव । किं च - तवार्चयः तेजांसि ज्योतींषि ग्रहनक्षत्राणि भवन्ति । यद्वा - तवार्चयितारः ज्योतींषि भवन्तीति ॥</p>
</li>
<li>
<p>[उद॑ग्ने॒ शुच॑य॒स्तव॑ शु॒क्रा भ्राज॑न्त ईरते ।<br>
तव॒ ज्योतीꣳ॑ष्य॒र्चयः॑ ॥ ]</p>
<ul>
<li>[तत्रैव याज्या - उदग्ने इति गायत्री ॥ हे अग्ने तव शुक्रास्तेजोविशेषाः शुचयश्शुद्धाः भ्राजन्तो दीप्यमानाः । व्यत्ययेन परस्मैपदम् । उदीरते उद्गच्छन्ति । ईर गतौ आदादिकः अनुदात्तेत् &lsquo;आत्मनेपदेष्वनतः&rsquo; इत्यदादेशः । किञ्च – तवैव स्वभूतानि सर्वाणि तानि ज्योतींषि अर्चयः अर्चिषश्च त्वदीया एव । यद्वा - तवार्चयः अर्चयितारः यागादिभिराराधयितारः ज्योतींषि भवन्ति ज्योतीरूपास्सम्पद्यन्ते । अर्चेर्ण्यन्तात् &lsquo;अच इः&rsquo; इतीप्रत्ययः । यत एवं महाप्रभावस्त्वं तस्मादस्मदभिमतं शीघ्रं सम्पादयेति भावः ॥ ]</li>
</ul>
</li>
</ul>
<h3 id="जयतषमदयग-यजय-१३-मनतर">ज्योतिष्मद्यागे याज्या १३ मन्त्रः</h3>
<h4 id="मनतर-212">मन्त्रः</h4>
<p>वि ज्योति॑षा ..॥ [54]</p>
<h5 id="टक-208">टीका</h5>
<p>14तत्रैव याज्या - वि ज्योतिषेति त्रिष्टुप् ॥ इयमपि &lsquo;कृणुष्वपाजः&rsquo; इत्यत्र व्याख्याता । इह तु प्रतीकं गृह्यते । अयमग्निर्बृहता ज्योतिषा विभाति विशेषेण भायात् अनेन हविषा ।<br>
किञ्च - विश्वानि महित्वा माहात्म्यानि आविष्कृणुते आविष्कुर्वीत । किञ्च - अदेवीः अदेवनशीला आसुरीर्मायाः दुरेवाः दुष्प्रधर्षाः प्रसहते अभिभवेत् ।
किञ्च - शृङ्गे शृङ्गस्थानीये आत्मीये प्रधाने ज्वाले शत्रूणां वा हिंसके शिशीते तीक्ष्णीकुर्यात् । किमर्थम्? रक्षसे विनिक्षे रक्षसो विनाशार्थं ज्वालाभ्यां निक्षणं चुम्बनं शोधनं वा विनाशोवेति स एव महानुभावोग्निरनुगमनदोषमुपशमय्यात्मनः परापतितं ज्योतिरवरुन्ध इति ॥</p>
<ul>
<li>
<p>[(मन्त्रः)  वि ज्योति॑षा बृह॒ता भा᳚त्य॒ग्निरा॒विर्विश्वा॑नि कृणुते महि॒त्वा । <br>
प्रादे॑वीर्मा॒यास्स॑हते दु॒रेवा॒श्शिशी॑ते॒ शृङ्गे॒ रख्ष॑से वि॒निख्षे᳚ ॥</p>
</li>
<li>
<p>(टीका) अथ याज्या - वीति ॥ अयमग्निर्बृहता ज्योतिषा महता तेजसा इत्थंभूतस्सन् विभाति विशेषेणाभाति महाननेनास्मदीयेन हविषा । &lsquo;बृहन्महतोरुपसङ्ख्यानम्&rsquo; इति तृतीयाया उदात्तत्वम् । किन्च - विश्वानि महित्वा माहात्म्यानि । &lsquo;शेश्छन्दसि&rsquo; इति लोपः । आविष्कृणुते आविष्कुर्वीत । किन्च - अदेवीः अदेवनशीलाः आसुरीर्मायाः प्रसहते अभिभवेत् । दुरेवाः दुःखेनैतव्याः दुष्प्रधर्षा इति यावत् । एतेर्वः, कृदुत्तरपदप्रकृतिस्वरत्वम् ।<br>
किञ्च - शृङ्गे शृङ्गस्थानीये प्रधाने आत्मीये ज्वाले शिशीते तीक्ष्णीकुरुते । श्यतेर्व्यत्ययेन आत्मनेपदम्, पूर्ववच्छपश्श्लुः, इत्वं चाभ्यासस्य, &lsquo;तास्यनुदात्तेत्&rsquo; इति लसार्वधातुकानुदात्तत्वे &lsquo;अनुदात्ते च&rsquo; इत्याद्युदात्तत्वम् । किमर्थं शिशीत इत्याह – रक्षसे विनिक्षे रक्षोविनाशार्थम् । पूर्ववत्कर्मणस्सम्प्रदानत्वम् । विनिक्षे - णिक्षि चुम्बने &lsquo;कृत्यार्थे तवैकेन्&rsquo; इति केन्प्रत्ययः, कृदुत्तरपदप्रकृतिस्वरत्वम् । ज्वालाभ्यां रक्षसश्चुम्बनं दाह एव, रक्षसो दाहार्थं शृङ्गे तीक्ष्णीकरोत्विति । यद्वा - णिजेश्शोधनकर्मणः &lsquo;तुमर्थे सेसेनसे&rsquo; इति क्सेप्रत्ययः, &lsquo;परादिश्छन्दसि बहुलम्&rsquo; इत्युत्तरपदाद्युदात्तत्वम् । सनि वा व्यत्ययेन गुणाभावः । विनाशे बन्धनं विनाशनमेव ॥ ]</p>
</li>
<li>
<p>12तत्रैव याज्या - वि ज्योतिषेति त्रिष्टुप् ॥ इयमपि &lsquo;कृणुष्व पाजः&rsquo; इत्यत्र व्याख्याता । प्रतीकग्रहणमत्रास्या गृह्यते । अयमग्निः बृहता ज्योतिषा विभाति विविधं भाति, विश्वानि च महित्वा माहात्म्यानि आविष्कृणुते आविष्करोति । अदेवीः अदेवन शीलाश्च दुरेवाः दुःखेन गन्तव्या मायाः प्रसहते प्रकर्षेणाभिभवतु । किं च – शृङ्गे गोशृङ्गस्थानीये ज्वाले शिशीते निशितीकरोति । किमर्थं? रक्षसो विनाशार्थमिति ॥</p>
</li>
</ul>
<p>इति भट्टभास्करमिश्रविरचिते यजुर्वेदभाष्ये ज्ञानयज्ञाख्ये प्रथमकाण्डे चतुर्थप्रपाठके चत्वारिंशोनुवाकः ॥</p>
<p>समाप्तः प्रपाठकः ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/4/">प्रपाठकः 4 </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: प्रपाठकः 4</li>
        
        <li>unicode_script: devanagari</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/saMskAra/issues/new" >
      प्रतिस्पन्दः
    </a>
    <div class="btn small border">
      Built on 2020 Aug 30 11:18:17 UTC. (<a href="http://google.com/search?q=11%3a18%3a17%20UTC to IST">IST</a>)</div>
    </div>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
