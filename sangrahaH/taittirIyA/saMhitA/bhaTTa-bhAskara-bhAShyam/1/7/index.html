<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कारे विश्वासटिप्पणयः  | प्रपाठकः 7</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.72.0" />
    
    
      <META NAME="ROBOTS" CONTENT="INDEX, FOLLOW">
    

    <link href="/saMskAra/sangrahaH/taittirIyA/saMhitA/bhaTTa-bhAskara-bhAShyam/1/7/" rel="alternate" type="application/rss+xml" title="संस्कारे विश्वासटिप्पणयः" />
    <link href="/saMskAra/sangrahaH/taittirIyA/saMhitA/bhaTTa-bhAskara-bhAShyam/1/7/" rel="feed" type="application/rss+xml" title="संस्कारे विश्वासटिप्पणयः" />

    <meta property="og:title" content="प्रपाठकः 7" />
<meta property="og:description" content="ऐष्टिकयाजमानब्राह्मणशेषः  अनुवाकः १ इडानुमन्त्रणविधिः (सं१.६.३/ ३-७ अनुवाके समाम्नातानां इडानुमन्त्रणमन्त्राणां ब्राह्मणम् )
मन्त्रः पा॒क॒य॒ज्ञँव्वा अन्वाहि॑ताग्नेᳶ प॒शव॒ उप॑ तिष्ठन्ते ।
टीका 1अथ दर्शपूर्णमासयोरेव याजमानशेषस्य ब्राह्मणं प्राजापत्यं काण्डम् । तत्रेडाया आह्रियमाणाया अनुमन्त्रणं विधातुमाह - पाकयज्ञमित्यादि ॥ अत्रेदमुक्तमाचार्येण &lsquo;हुतः प्रहुत आहुतश्शूलगवो बलिहरणं प्रत्यवरोहणमष्टकाहोम इति सप्त पाकयज्ञसंस्थाः । अपरिमिता इत्येके ब्रुवते यत्किञ्चान्यत्र विकाराद्धूयते सर्वास्ताः पाकयज्ञसंस्थाः&rsquo; इति । पक्वमात्रनिर्वर्तिताः पाकयज्ञाः । अन्ये त्वाहुः - &lsquo;अल्पयज्ञाः पाकयज्ञाः&rsquo; इति । पाकयज्ञमनु आहिताग्नेः पशव उपतिष्ठन्ते यजमानमेव श्रयन्ते । यद्वा - आहिताग्नेरिति कर्मणि षष्ठी आहिताग्निं पशव इति । सङ्गतिकरणे आत्मनेपदम् । &lsquo;क्रियाग्रहणं कर्तव्यम्&rsquo; इति कर्मणस्सम्प्रदानत्वाच्चतुर्थ्यर्थे षष्ठी । &lsquo;अनुर्लक्षणे&rsquo; इत्यनोः कर्मप्रवचनीयत्वम् ।" />
<meta property="og:type" content="article" />
<meta property="og:url" content="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/7/" />

<meta itemprop="name" content="प्रपाठकः 7">
<meta itemprop="description" content="ऐष्टिकयाजमानब्राह्मणशेषः  अनुवाकः १ इडानुमन्त्रणविधिः (सं१.६.३/ ३-७ अनुवाके समाम्नातानां इडानुमन्त्रणमन्त्राणां ब्राह्मणम् )
मन्त्रः पा॒क॒य॒ज्ञँव्वा अन्वाहि॑ताग्नेᳶ प॒शव॒ उप॑ तिष्ठन्ते ।
टीका 1अथ दर्शपूर्णमासयोरेव याजमानशेषस्य ब्राह्मणं प्राजापत्यं काण्डम् । तत्रेडाया आह्रियमाणाया अनुमन्त्रणं विधातुमाह - पाकयज्ञमित्यादि ॥ अत्रेदमुक्तमाचार्येण &lsquo;हुतः प्रहुत आहुतश्शूलगवो बलिहरणं प्रत्यवरोहणमष्टकाहोम इति सप्त पाकयज्ञसंस्थाः । अपरिमिता इत्येके ब्रुवते यत्किञ्चान्यत्र विकाराद्धूयते सर्वास्ताः पाकयज्ञसंस्थाः&rsquo; इति । पक्वमात्रनिर्वर्तिताः पाकयज्ञाः । अन्ये त्वाहुः - &lsquo;अल्पयज्ञाः पाकयज्ञाः&rsquo; इति । पाकयज्ञमनु आहिताग्नेः पशव उपतिष्ठन्ते यजमानमेव श्रयन्ते । यद्वा - आहिताग्नेरिति कर्मणि षष्ठी आहिताग्निं पशव इति । सङ्गतिकरणे आत्मनेपदम् । &lsquo;क्रियाग्रहणं कर्तव्यम्&rsquo; इति कर्मणस्सम्प्रदानत्वाच्चतुर्थ्यर्थे षष्ठी । &lsquo;अनुर्लक्षणे&rsquo; इत्यनोः कर्मप्रवचनीयत्वम् ।">

<meta itemprop="wordCount" content="10154">



<meta itemprop="keywords" content="" /><meta name="twitter:card" content="summary"/>
<meta name="twitter:title" content="प्रपाठकः 7"/>
<meta name="twitter:description" content="ऐष्टिकयाजमानब्राह्मणशेषः  अनुवाकः १ इडानुमन्त्रणविधिः (सं१.६.३/ ३-७ अनुवाके समाम्नातानां इडानुमन्त्रणमन्त्राणां ब्राह्मणम् )
मन्त्रः पा॒क॒य॒ज्ञँव्वा अन्वाहि॑ताग्नेᳶ प॒शव॒ उप॑ तिष्ठन्ते ।
टीका 1अथ दर्शपूर्णमासयोरेव याजमानशेषस्य ब्राह्मणं प्राजापत्यं काण्डम् । तत्रेडाया आह्रियमाणाया अनुमन्त्रणं विधातुमाह - पाकयज्ञमित्यादि ॥ अत्रेदमुक्तमाचार्येण &lsquo;हुतः प्रहुत आहुतश्शूलगवो बलिहरणं प्रत्यवरोहणमष्टकाहोम इति सप्त पाकयज्ञसंस्थाः । अपरिमिता इत्येके ब्रुवते यत्किञ्चान्यत्र विकाराद्धूयते सर्वास्ताः पाकयज्ञसंस्थाः&rsquo; इति । पक्वमात्रनिर्वर्तिताः पाकयज्ञाः । अन्ये त्वाहुः - &lsquo;अल्पयज्ञाः पाकयज्ञाः&rsquo; इति । पाकयज्ञमनु आहिताग्नेः पशव उपतिष्ठन्ते यजमानमेव श्रयन्ते । यद्वा - आहिताग्नेरिति कर्मणि षष्ठी आहिताग्निं पशव इति । सङ्गतिकरणे आत्मनेपदम् । &lsquo;क्रियाग्रहणं कर्तव्यम्&rsquo; इति कर्मणस्सम्प्रदानत्वाच्चतुर्थ्यर्थे षष्ठी । &lsquo;अनुर्लक्षणे&rsquo; इत्यनोः कर्मप्रवचनीयत्वम् ।"/>

      
    

    <script src="/saMskAra/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/saMskAra\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/saMskAra\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vvasuki\/saMskAra\/edit\/master\/content\/\u0022,\u0022mainSections\u0022:[\u0022mantrah\u0022],\u0022mainsections\u0022:[\u0022mantrah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022contents\u0022:[{\u0022url\u0022:\u0022recdir:\/\/mantraH\/\u0022}],\u0022title\u0022:\u0022मन्त्राः\u0022},{\u0022contents\u0022:[{\u0022url\u0022:\u0022recdir:\/\/kalpaH\/\u0022}],\u0022title\u0022:\u0022कल्पः\u0022},{\u0022contents\u0022:[{\u0022url\u0022:\u0022recdir:\/\/sangrahaH\/\u0022}],\u0022title\u0022:\u0022सङ्ग्रहः\u0022},{\u0022contents\u0022:[{\u0022url\u0022:\u0022recdir:\/\/bloodlines\/\u0022}],\u0022title\u0022:\u0022वंशाः\u0022},{\u0022contents\u0022:[{\u0022url\u0022:\u0022recdir:\/\/nyAya-vaisheShike\/\u0022}],\u0022title\u0022:\u0022न्यायशास्त्रम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022}],\u0022title\u0022:\u0022विषयान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022https:\/\/vvasuki.github.io\/\u0022}],\u0022title\u0022:\u0022भागाः\u0022},\u0022top_bar\u0022:[{\u0022title\u0022:\u0022म\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/mantraH\/\u0022},{\u0022title\u0022:\u0022स\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/sAma\/\u0022}]}");
    let autocompletePageUrl = "\/saMskAra\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/saMskAra\/sangrahaH\/taittirIyA\/saMhitA\/bhaTTa-bhAskara-bhAShyam\/1\/7\/".replace(basePath, "/");
    pageVars.pageParams = {};
    pageVars.pageSource = "sangrahaH\/taittirIyA\/saMhitA\/bhaTTa-bhAskara-bhAShyam\/1\/7.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/saMskAra/webpack_dist/main-bundle.js"></script>
    <script src="/saMskAra/webpack_dist/transliteration-bundle.js"></script>
    <script src="/saMskAra/non_webpack_js/disqus.js"></script>
    <script src="/saMskAra/webpack_dist/ui_lib-bundle.js"></script>
    <link rel="stylesheet" href="/saMskAra/css/fonts.css">
    <link rel="stylesheet" href="/saMskAra/css/@fortawesome/fontawesome-free/css/solid.min.css">
    

    <link rel="stylesheet" href="/saMskAra/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/7/" />
    <link rel="alternate" hreflang="sa-Deva" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/7/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/7/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/7/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/7/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/7/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/7/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/7/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/7/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/7/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/7/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/7/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/7/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/7/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/7/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/7/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/7/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/7/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/7/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/7/?transliteration_target=iast" />
    
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/saMskAra/" class="btn col border">
            <i class="fas fa-gopuram ">संस्कारे विश्वासटिप्पणयः <br/> प्रपाठकः 7</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <form action="/saMskAra/search">
            <input id="titleSearchInputBox" placeholder="शीर्षिकान्विष्यताम्" name="s"><i class="btn fas fa-search "></i>
          </form>
          <a href="/saMskAra/custom_site_search/"  class="btn btn-default">Full search</a>
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
        </div>
        <div class="row col  d-flex justify-content-center">
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
        <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="प्रपाठकः 7">प्रपाठकः 7</h1>
    
    <a id="editLink" class="btn btn-primary"  href="https://github.com/vvasuki/saMskAra/edit/master/content/sangrahaH/taittirIyA/saMhitA/bhaTTa-bhAskara-bhAShyam/1/7.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <ul>
<li>ऐष्टिकयाजमानब्राह्मणशेषः</li>
</ul>
<h2 id="अनवक-१-इडनमनतरणवध">अनुवाकः १ इडानुमन्त्रणविधिः</h2>
<p>(सं१.६.३/ ३-७ अनुवाके समाम्नातानां  इडानुमन्त्रणमन्त्राणां ब्राह्मणम् )</p>
<h3 id="मनतर">मन्त्रः</h3>
<p>पा॒क॒य॒ज्ञँव्वा अन्वाहि॑ताग्नेᳶ प॒शव॒ उप॑ तिष्ठन्ते ।</p>
<h4 id="टक">टीका</h4>
<p>1अथ दर्शपूर्णमासयोरेव याजमानशेषस्य ब्राह्मणं प्राजापत्यं काण्डम् । तत्रेडाया आह्रियमाणाया अनुमन्त्रणं विधातुमाह - पाकयज्ञमित्यादि ॥ अत्रेदमुक्तमाचार्येण &lsquo;हुतः प्रहुत आहुतश्शूलगवो बलिहरणं प्रत्यवरोहणमष्टकाहोम इति सप्त पाकयज्ञसंस्थाः । अपरिमिता इत्येके ब्रुवते यत्किञ्चान्यत्र विकाराद्धूयते सर्वास्ताः पाकयज्ञसंस्थाः&rsquo; इति । पक्वमात्रनिर्वर्तिताः पाकयज्ञाः । अन्ये त्वाहुः - &lsquo;अल्पयज्ञाः पाकयज्ञाः&rsquo; इति । पाकयज्ञमनु आहिताग्नेः पशव उपतिष्ठन्ते यजमानमेव श्रयन्ते । यद्वा - आहिताग्नेरिति कर्मणि षष्ठी आहिताग्निं पशव इति । सङ्गतिकरणे आत्मनेपदम् । &lsquo;क्रियाग्रहणं कर्तव्यम्&rsquo; इति कर्मणस्सम्प्रदानत्वाच्चतुर्थ्यर्थे षष्ठी । &lsquo;अनुर्लक्षणे&rsquo; इत्यनोः कर्मप्रवचनीयत्वम् ।</p>
<h3 id="मनतर-1">मन्त्रः</h3>
<p>इडा॒ खलु॒ वै पा॑कय॒ज्ञः ।</p>
<h4 id="टक-1">टीका</h4>
<p>इडा खल्वित्यादि । इडायाः प्राशनं पाकयज्ञः ।</p>
<h3 id="मनतर-2">मन्त्रः</h3>
<p>सैषान्त॒रा प्र॑याजानूया॒जान् यज॑मानस्य लो॒केऽव॑हिता ।</p>
<h4 id="टक-2">टीका</h4>
<p>सैषेति । &lsquo;अन्तरान्तरेण&rsquo; इति द्वितीया । यजमानस्य लोके स्थाने अवहितावस्थिता ।</p>
<h3 id="मनतर-3">मन्त्रः</h3>
<p>तामा᳚ह्रि॒यमा॑णाम॒भि म॑न्त्रयेत ।</p>
<p>सुरू॑पवर्षवर्ण॒ एहीति॑।</p>
<h4 id="टक-3">टीका</h4>
<p>तामित्यादि । पशुसाधनत्वात्ताच्छब्द्यम् ।</p>
<h3 id="मनतर-4">मन्त्रः</h3>
<p>प॒शवो॒ वा इडा॑ प॒शूने॒वोप॑ ह्वयते ।</p>
<h4 id="टक-4">टीका</h4>
<p>पशव इडेति । तस्मादिड एहीति पशूनेवोपह्वयते । &lsquo;निसमुपविभ्यो ह्वः&rsquo; इत्यात्मनेपदम् ॥</p>
<h3 id="मनतर-5">मन्त्रः</h3>
<p>य॒ज्ञँव्वै दे॒वा अदु॑ह्रन् ।</p>
<h4 id="टक-5">टीका</h4>
<p>2यज्ञं वा इत्यादि ॥ दुहेर्लङि &lsquo;बहुलं छन्दसि&rsquo; इति रुट् । &lsquo;वैवावेति च छन्दसि&rsquo; इति निघाताभावः ।</p>
<h3 id="मनतर-6">मन्त्रः</h3>
<p>य॒ज्ञोऽसु॑राꣳ अदुहत् ।</p>
<h4 id="टक-6">टीका</h4>
<p>अदुहदिति व्यत्ययेन च्लेरङ् ।</p>
<h3 id="मनतर-7">मन्त्रः</h3>
<p>तेऽसु॑रा य॒ज्ञदु॑ग्धा॒ᳶ परा॑ऽभवन् ।</p>
<h4 id="टक-7">टीका</h4>
<p>यज्ञेन दुग्धा यज्ञदुग्धाः । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । पराभवनं विनाशः । दोहनं हि रिक्तीकरणम् । &lsquo;दुह प्रपूरणे&rsquo; इति प्रशब्दो हि धात्वर्थनिवृत्तिमाचष्टे प्रस्मरणं प्रस्थानमिति यथा । यज्ञस्तु देवैर्दुग्धोपि स्वमहिम्ना पुनःपुनराप्यायते गौरिव ।</p>
<h3 id="मनतर-8">मन्त्रः</h3>
<p>यो वै य॒ज्ञस्य॒ दोहँ॑व्वि॒द्वान् [1] यज॒तेऽप्य॒न्यँय्यज॑मानन्दुहे।</p>
<h4 id="टक-8">टीका</h4>
<p>यो वा इत्यादि ।</p>
<h3 id="मनतर-9">मन्त्रः</h3>
<p>सा मे॑ स॒त्याऽऽशीर॒स्य य॒ज्ञस्य॑ भूया॒दित्या॑ह ।</p>
<p>ए॒ष वै य॒ज्ञस्य॒ दोहः॒ ।</p>
<h4 id="टक-9">टीका</h4>
<p>सा मे सत्याशीरित्यादिवचनं यज्ञस्य दोहः । अनेन मन्त्रेण यज्ञोसुरानधुक्षत् ।</p>
<h3 id="मनतर-10">मन्त्रः</h3>
<p>तेनै॒वैन॑न्दुहे।</p>
<p>प्रत्ता॒ वै गौर्दु॑हे ।</p>
<h4 id="टक-10">टीका</h4>
<p>दुह इति पूर्ववत्तलोपः ।</p>
<h3 id="मनतर-11">मन्त्रः</h3>
<p>प्रत्तेडा॒ यज॑मानाय दुहे ।</p>
<h4 id="टक-11">टीका</h4>
<p>3प्रत्तेत्यादि ॥ पयः प्रदातुमारब्धवती प्रत्ता वत्सलेहनेन प्रस्नुतस्तनी गौः । आदिकर्मणि क्तः, &lsquo;अच उपसर्गात्तः&rsquo; इति तत्वम् । दुहे दुग्धे भूयिष्ठं क्षीरं क्षारयति । एवं प्रत्ता होत्रे अध्वर्युणा । प्रदानेन इडा यजमानाय दुग्धे तस्मादिडां प्रददातीति ।</p>
<h3 id="मनतर-12">मन्त्रः</h3>
<p>ए॒ते वा इडा॑यै॒ स्तना॒ इडोप॑हू॒तेति॑ वा॒युर्व॒थ्सः।</p>
<h4 id="टक-12">टीका</h4>
<p>एते वा इत्यादि । इडोपहूतेत्यादयो मन्त्राः अस्यास्स्तनस्थानीयाः ; दोहनसाधनत्वात्स्तनत्वेन रूप्यन्ते स्तनापेक्षत्वाद्दोहस्य । वायुर्वत्सस्थानीयः प्राणवृत्तिरूपत्वात् ।</p>
<h3 id="मनतर-13">मन्त्रः</h3>
<p>यर्हि॒ होतेडा॑मुप॒ह्वये॑त &hellip;<br>
तर्हि॒ यज॑मानो॒ होता॑र॒मीख्ष॑माणो वा॒युम्मन॑सा ध्यायेत् [2] ।<br>
मा॒त्रे व॒थ्समु॒पाव॑सृजति ।</p>
<h4 id="टक-13">टीका</h4>
<p>यर्हीत्यादि । `अनद्यतने र्हिलन्यतरस्याम्&rsquo; इति र्हिल् । वायुमित्यादि । किं कृतं भवतीत्याह - मात्र इति । दोहार्थं मातृसकाशं वत्सं प्रापयतीत्यनेन प्रदेशान्तरमृता एतेनेति ।  [ &hellip;न्तरं गता एव ते इति ।]+++(अत्र कोपि व्यत्यासः वर्तते , परिशीलनीयः)+++
&lsquo;उदात्तयणः&rsquo; इति चतुर्थ्या उदात्तत्वम् ॥</p>
<h3 id="मनतर-14">मन्त्रः</h3>
<p>[संयुक्तमन्त्रः - सर्वे॑ण॒ वै य॒ज्ञेन॑ दे॒वास्सु॑व॒र्गँल्लो॒कमा॑यन्पाकय॒ज्ञेन॒ मनु॑रश्राम्य॒थ्सेडा॒ मनु॑मु॒पाव॑र्तत॒ तान्दे॑वासु॒रा व्य॑ह्वयन्त प्र॒तीची᳚न्दे॒वाᳶ परा॑ची॒मसु॑रा॒स्सा दे॒वानु॒पाव॑र्तत प॒शवो॒ वै तद्दे॒वान॑वृणत प॒शवोऽसु॑रानजहुः ]</p>
<p>सर्वे॑ण॒ वै य॒ज्ञेन॑ दे॒वास्सु॑व॒र्गँल्लो॒कमा॑यन् ।</p>
<p>पा॒क॒य॒ज्ञेन॒ मनु॑रश्राम्यत् ।</p>
<h4 id="टक-14">टीका</h4>
<p>4सर्वेणेत्यादि ॥ अश्राम्यत् पाकयज्ञमात्रानुष्ठानतत्परोभवत् ।</p>
<h3 id="मनतर-15">मन्त्रः</h3>
<p>सेडा॒ मनु॑मु॒पाव॑र्तत ।</p>
<h4 id="टक-15">टीका</h4>
<p>ततस्सेडा मनुमुपावर्तत । तस्मादियं मानवीत्युच्यत इत्यभिप्रायः ।</p>
<h3 id="मनतर-16">मन्त्रः</h3>
<p>तान्दे॑वासु॒रा व्य॑ह्वयन्त ।</p>
<h4 id="टक-16">टीका</h4>
<p>तामित्यादि । व्यह्वयन्त विविधमाह्वयन् । पूर्ववदात्मनेपदम् ।</p>
<h3 id="मनतर-17">मन्त्रः</h3>
<p>प्र॒तीची᳚न्दे॒वाः ।</p>
<h4 id="टक-17">टीका</h4>
<p>प्रतीचीं स्वात्माभिमुखावस्थानाम्, पदाभ्यासात् । &lsquo;चौ&rsquo; इति पूर्वपदस्य दीर्घत्वमन्तोदात्तत्वं च ।</p>
<h3 id="मनतर-18">मन्त्रः</h3>
<p>परा॑ची॒मसु॑राः ।<br>
सा दे॒वानु॒पाव॑र्तत ।<br>
प॒शवो॒ वै तद्दे॒वान॑वृणत ।<br>
प॒शवोऽसु॑रानजहुः ।</p>
<h4 id="टक-18">टीका</h4>
<p>पराचीं पराङ्मुखावस्थानाम्, पदाभ्यासाभावात् । &lsquo;अनिगन्तोञ्चतौ&rsquo; इति गतेः प्रकृतिस्वरत्वं च । केचिदाहुः - &lsquo;इडोपहूतेति प्राची, उपहूतेडेति पराची । पशवो वा इत्यादि । इडायाः प्रतीचीनत्वेन पशव एव देवानवृणत इति वेदितव्यम् । पराचीनत्वेनासुरान् पशवोऽजहुरत्यजन् । &lsquo;सिज भ्यस्त इति जुस् ॥</p>
<h3 id="मनतर-19">मन्त्रः</h3>
<p>यङ्का॒मये॑ताप॒शुस्स्या॒दिति॑ ।<br>
परा॑ची॒न्तस्येडा॒मुप॑ह्वयेत ।<br>
अ॒प॒शुरे॒व भ॑वति।<br>
यं [3] का॒मये॑त पशु॒मान्थ्स्या॒दिति॑ ।<br>
प्र॒तीची॒न्तस्येडा॒मुप॑ह्वयेत पशु॒माने॒व भ॑वति।</p>
<h4 id="टक-19">टीका</h4>
<p>5यमित्यादि । गतम् ॥</p>
<h3 id="मनतर-20">मन्त्रः</h3>
<p>ब्र॒ह्म॒वा॒दिनो॑ वदन्ति ।</p>
<p>स त्वा इडा॒मुप॑ह्वयेत ।<br>
य इडा॑मुप॒हूया॒त्मान॒मिडा॑यामुप॒ह्वये॒तेति॑ ।</p>
<h4 id="टक-20">टीका</h4>
<p>6ब्रह्मवादिन इत्यादि ॥ ब्रह्म वेदः तद्वदितुं शीलं येषामीति &lsquo;ब्रह्मणि वदः&rsquo; इति णिनिः ; संहितायां तोरन्त्यलोपश्छान्दसः । उक्तं च प्रातिशाख्ये - &lsquo;तुनुपूर्व उदात्तयोर्वकारः&rsquo; इति । य इडामात्मनि उपहूयात्मानमिडायामुपह्वयते स एवेडामुपह्वातुमर्हतीति ब्रह्मवादिन आहुः ॥</p>
<h3 id="मनतर-21">मन्त्रः</h3>
<p>सा न॑ᳶ प्रि॒या सु॒प्रतू᳚र्तिर्म॒घोनीत्या॒ह।</p>
<p>इडा॑मे॒वोप॒हूया॒ऽऽत्मान॒मिडा॑या॒मुप॑ ह्वयते ।</p>
<h4 id="टक-21">टीका</h4>
<p>7सा न इत्यादि ॥ सुप्रतूर्तित्वान्मघवत्त्वाच्च सास्माकं प्रियेति आत्मानमिडायामुपह्वयते ।</p>
<h3 id="मनतर-22">मन्त्रः</h3>
<p>व्य॑स्तमिव॒ वा ए॒तद्य॒ज्ञस्य॒ यदिडा॑।<br>
सा॒मि प्रा॒श्ञन्ति॑ [4] ।<br>
सा॒मि मा᳚र्जयन्ते  ।</p>
<h4 id="टक-22">टीका</h4>
<p>व्यस्तमित्यादि ।+++(अस्य प्रतीकस्य मूलं विचारणीयम्)+++ विच्छेद इवैष यज्ञस्य क्रियते यदिडा नाम । कथमित्याह - सामीत्यादि । तत्र हविषो यदेकदेशं प्राश्नन्ति यजमानपञ्चमा ऋत्विजः, एकदेशं प्रस्तरे माजर्यन्ते, नायं यज्ञो न दक्षिणा व्यय एवायं ; तस्माद्विच्छिद्यते यज्ञ इति । &lsquo;चादिलोपे विभाषा&rsquo; इति प्रथमा, तिङ्विभक्तिर्न निहन्यते, गतिस्वरसमासावुक्तौ ॥</p>
<h4 id="टक-23">टीका</h4>
<p>8व्यस्तमिति ॥ भावे निष्ठायां व्यत्ययेन गतेः प्रकृतिस्वरत्वम् । &lsquo;उदात्तस्वरितयोर्यणः&rsquo; इत्याकारस्स्वर्यते ।</p>
<h3 id="मनतर-23">मन्त्रः</h3>
<p>ए॒तत्प्रति॒ वा असु॑राणाँय्य॒ज्ञो व्य॑च्छिद्यत ।</p>
<h4 id="टक-24">टीका</h4>
<p>एतत्प्रतीति । अत एवैतस्मिन् प्रदेशे असुराणां यज्ञो व्यच्छिद्यत अतः परं लुप्त एवाभवत् । लक्षणादिना प्रतेः कर्मप्रवचनीयत्वम् ।</p>
<h3 id="मनतर-24">मन्त्रः</h3>
<p>ब्रह्म॑णा दे॒वास्सम॑दधुः ।</p>
<h4 id="टक-25">टीका</h4>
<p>देवास्तु विच्छिन्नं यज्ञं ब्रह्मणि समदधुः संहितमकुर्वन् ।</p>
<h3 id="मनतर-25">मन्त्रः</h3>
<p>बृह॒स्पति॑स्तनुतामि॒मन्न॒ इत्या॑ह ।<br>
ब्रह्म॒ वै दे॒वाना॒म्बृह॒स्पतिः॑ ।<br>
ब्रह्म॑णै॒व य॒ज्ञꣳ सन्द॑धाति ।<br>
विच्छि॑न्नँय्य॒ज्ञꣳ समि॒मन्द॑धा॒त्वित्या॑ह॒ सन्त॑त्यै ।</p>
<h4 id="टक-26">टीका</h4>
<p>तस्मात् &lsquo;बृहस्पतिस्तनुतामिमं नः&rsquo; इति मार्जनमन्त्रे वचनं ब्रह्मणि सन्धानप्रतिपादनार्थं, विच्छिन्नमिति वचनं सन्तत्यै । ब्रह्मणा समदधुरित्युक्ते ब्रह्मप्रतिपादनस्याकाङ्क्षितत्वात्तृतीयः पादः प्रथमं व्याख्यातः ।</p>
<h3 id="मनतर-26">मन्त्रः</h3>
<p>विश्वे॑ दे॒वा इ॒ह मा॑दयन्ता॒मित्या॑ह ।</p>
<p>स॒न्तत्यै॒व य॒ज्ञन्दे॒वेभ्योऽनु॑ दिशति।</p>
<h4 id="टक-27">टीका</h4>
<p>ततो द्वितीयः - विश्व इति । विच्छिन्नं यज्ञं सन्तत्यैव सन्धाय देवेभ्योनुदिशति । इह संहिते यज्ञे देवा माद्यन्तु मोपेक्षां कृषतेति बोधयति ॥</p>
<h3 id="मनतर-27">मन्त्रः</h3>
<p>याँव्वै [5] य॒ज्ञे दख्षि॑णा॒न्ददा॑ति ।</p>
<h4 id="टक-28">टीका</h4>
<p>9यां वा इत्यादि ॥ अत्र &lsquo;ब्रध्न पिन्वस्व&rsquo; इति बर्हिषदं पुरोडाशमनुमन्त्रयते, स च ऋत्विग्भ्यो दक्षिणैव दीयते ।</p>
<h3 id="मनतर-28">मन्त्रः</h3>
<p>ताम॑स्य प॒शवोऽनु॒ सङ्क्रा॑मन्ति ।</p>
<h4 id="टक-29">टीका</h4>
<p>तामधिकृत्येदमुच्यते - दक्षिणां पशवोनुसङ्क्रामन्ति दक्षिणया सह गच्छन्ति ।</p>
<h3 id="मनतर-29">मन्त्रः</h3>
<p>स ए॒ष ई॑जा॒नो॑ऽप॒शुर्भावु॑कः ।</p>
<h4 id="टक-30">टीका</h4>
<p>स एष यजमानः ईजानः दक्षिणादानान्तं सर्वं यज्ञं कृतवान् अपशुर्भावुकः भविता । &lsquo;लषपतपद&rsquo; इत्युकञ् ।</p>
<h3 id="मनतर-30">मन्त्रः</h3>
<p>यज॑मानेन॒ खलु॒ वै तत्का॒र्य॑मित्या॑हुः ।<br>
यथा॑ देव॒त्रा द॒त्तङ्कु॑र्वी॒त  ।<br>
आत्मन्प॒शून्र॒मये॒तेति॑ ।</p>
<h4 id="टक-31">टीका</h4>
<p>तस्माद्यजमानेन तादृशं किञ्चित्कर्तव्यं, येन देवत्रा देवेषु ऋत्विक्षु दत्तं पुरोडाशमेव कुर्वीत कर्तुं समर्थस्स्यात्, आत्मन्येव पशून्नमयते । &lsquo;देवमनुष्य&rsquo; इति त्राप्रत्ययः ।</p>
<h3 id="मनतर-31">मन्त्रः</h3>
<p>ब्रध्न॒ पिन्व॒स्वेत्या॑ह ।<br>
य॒ज्ञो वै ब्र॒ध्नो य॒ज्ञमे॒व तन्म॑हयति ।<br>
अथो॑ देव॒त्रैव द॒त्तङ्कु॑रुते ।</p>
<p>आ॒त्मन्प॒शून्र॑मयते ।<br>
दद॑तो मे॒ मा ख्षा॒यीत्या॑ह।<br>
अख्षि॑तिमे॒वोपै॑ति ।<br>
कुर्व॒तो मे॒ मोप॑ दस॒दित्या॑ह ।<br>
भू॒मान॑मे॒वोपै॑ति ॥ [6]</p>
<h4 id="टक-32">टीका</h4>
<p>ब्रध्न पिन्वस्वेत्यादि । महयति महान्तं करोति ; महितं वा करोति । गतमन्यत् ।</p>
<p>इपि सप्तमे प्रथमोनुवाकः ॥</p>
<ul>
<li>ऐष्टिकहौत्रब्राह्मणशेषः</li>
</ul>
<h2 id="अनवक-२-इडपहवनबरहमणम-इडपरशस">अनुवाकः २ (इडोपाह्वानब्राह्मणम् )इडाप्रशंसा</h2>
<h3 id="मनतर-32">मन्त्रः</h3>
<p>सꣵश्र॑वा ह सौवर्चन॒सस्तुमि॑ञ्ज॒मौपो॑दितिमुवाच ।</p>
<h4 id="टक-33">टीका</h4>
<p>1संश्रवा इत्यादि प्रासङ्गिकं हौत्रम् । सुवर्चनसोपत्यं संश्रवा नाम उपोदितस्यापत्यं तुमिञ्जन्नामोवाच ।</p>
<h3 id="मनतर-33">मन्त्रः</h3>
<p>यथ्स॒त्रिणा॒ꣳ॒ होताऽभू॒ᳵ कामिडा॒मुपा᳚ह्वथा॒ इति॑ ।</p>
<h4 id="टक-34">टीका</h4>
<p>यदित्यादि । यत् यदा । उपाह्वथाः - &lsquo;निसमुपविभ्यो ह्वः&rsquo; इत्यात्मनेपदम्, &lsquo;लिपि सिचि ह्वश्च&rsquo; इत्यङ् ।</p>
<h3 id="मनतर-34">मन्त्रः</h3>
<p>तामुपा᳚ह्व॒ इति॑ होवाच ।<br>
या प्रा॒णेन॑ दे॒वान्दा॒धार॑  । <br>
+++(या)+++व्या॒नेन॑ मनु॒ष्या॑न्‌ +++(दधार)+++। <br>
+++(या)+++अपा॒नेन॑ पि॒तॄन् +++(दधार)+++ इति॑ ।</p>
<h4 id="टक-35">टीका</h4>
<p>एवं संश्रवसा पृष्टे तामित्युत्तरमुवाच तुमिञ्जः । येत्यादि ।या प्राणेन उत्तमवृत्त्या दक्षिणात्वेन देवान्धारयति, व्यानेन मध्यमवृत्त्या मनुष्योपजीव्यत्वेन मनुष्यान् धारयति, अपानेनाधमवृत्त्या मरणेन पितॄन्धारयति, तादृशीमहमुपाह्वे, सन्ध्या [सेयं] अन्या वास्त्विति ॥</p>
<h3 id="मनतर-35">मन्त्रः</h3>
<p>छि॒नत्ति॑  ।<br>
सा न छि॑न॒त्ती (३) इति॑ ।<br>
छि॒नत्तीति॑ होवाच ।</p>
<h4 id="टक-36">टीका</h4>
<p>2अथ संश्रवाः - छिनत्तीत्यादिकम् । प्रतिग्रहादिषु प्रजा अनर्थेन योजयति उत नेति । प्रश्नान्ते प्लुतः । छान्दसं तिङ उदात्तत्वम्, विश्वजनादित्वात्तुगभावः ।</p>
<p>अथ छिनत्तीत्युवाच तुमिञ्जः । समानवाक्ये पदात्परत्वाभावान्न निहन्यते ।सर्वस्य श्रुतस्य पाक्षिकत्वादाख्यातलक्षणप्लुताभावः ॥</p>
<h3 id="मनतर-36">मन्त्रः</h3>
<p>शरी॑रँ॒व्वा अ॑स्यै॒ तदुपा᳚ह्वथा॒ इति॑ होवाच ।</p>
<p>गौर्वै [7] अ॒स्यै॒ शरी॑रम् ।</p>
<h4 id="टक-37">टीका</h4>
<p>3संश्रवा उवाच - शरीरमित्यादि ॥ किं पुनस्तच्छरीरमित्याकाङ्क्षायां गौर्वा इत्यादि वेदात्मा वदति गोरूपा इडा भवतीति ।</p>
<h3 id="मनतर-37">मन्त्रः</h3>
<p>गाँव्वाव तौ तत्पर्य॑वदताम् ।</p>
<h4 id="टक-38">टीका</h4>
<p>अथ सः असहमान इवाह - गामित्यादि । तत् तदानीं तौ संश्रवस्तुमिञ्जौ एवं गां पर्यवदताम्, अन्यप्रारब्धमन्यत्फलितमिच्छति वेतृ [त्फलितमित्यतिवक्तृ] त्वाभ्युपगमां निन्दा ॥</p>
<h3 id="मनतर-38">मन्त्रः</h3>
<p>या य॒ज्ञे दी॒यते॒ सा प्रा॒णेन॑ दे॒वान्दा॑धार।<br>
यया॑ मनु॒ष्या॑ जीव॑न्ति ।</p>
<p>+++(या य॒ज्ञे दी॒यते)+++सा व्या॒नेन॑ मनु॒ष्यान्॑ ..+++(दधार)+++<br>
याम्पि॒तृभ्यो॒ घ्नन्ति  ।</p>
<p>+++(या य॒ज्ञे दी॒यते)+++साऽपा॒नेन॑ पि॒तॄन् +++(दधार)+++ ।</p>
<h4 id="टक-39">टीका</h4>
<p>4अथ यदुक्तं संश्रवसा अस्याश्शरीरं त्वमुपाह्वथा इति तत्समर्थनार्थं प्राणादिवृत्तिभिर्देवादीनां धारकत्वं वेदात्मैव गौराह – या यज्ञ इत्यादि ॥ तस्मात्सम्यगभिहितं संश्रवसेति ।</p>
<h3 id="मनतर-39">मन्त्रः</h3>
<p>य ए॒वँव्वेद॑ पशु॒मान्भ॑व॒ति ।</p>
<h4 id="टक-40">टीका</h4>
<p>य एवमित्यादि । गतम् ॥</p>
<h3 id="मनतर-40">मन्त्रः</h3>
<p>अथ॒ वैतामुपा᳚ह्व॒ इति॑ होवाच ।</p>
<h4 id="टक-41">टीका</h4>
<p>5अथ तुमिञ्ज उवाच - अथ वैतामित्यादि ॥</p>
<h3 id="मनतर-41">मन्त्रः</h3>
<p>या प्र॒जाᳶ प्र॒भव॑न्ती॒ᳶ प्रत्या॒भव॒तीति॑ ।</p>
<h4 id="टक-42">टीका</h4>
<p>लक्षणं चाचष्टे - येत्यादि । या प्रभवन्तीः प्रभुत्ववतीः प्रजाः प्रत्याभवति प्रत्यक्षाभिमुख्येन भजति ॥</p>
<h3 id="मनतर-42">मन्त्रः</h3>
<p>अन्नँ॒व्वा अ॑स्यै॒ तत् [8]।<br>
उपा᳚ह्वथा॒ इति॑ होवा॒च ।</p>
<h4 id="टक-43">टीका</h4>
<p>6अथ संश्रवा उवाच - अन्नमित्यादि ॥</p>
<h3 id="मनतर-43">मन्त्रः</h3>
<p>ओष॑धयो॒ वा अ॑स्या॒ अन्नम् ।<br>
ओष॑धयो॒ वै प्र॒जाᳶ प्र॒भव॑न्ती॒ᳶ प्रत्या भ॑वन्ति ।<br>
य ए॒वँव्वेदा᳚न्ना॒दो भ॑व॒ति ।</p>
<h4 id="टक-44">टीका</h4>
<p>तत्समर्थयते वेदात्मा पुरुषः - ओषधय इत्यादि । अस्या &lsquo;गोरन्नमोषधयः, ताभिः प्रजाः प्रभवन्त्यो भवन्तीति ॥</p>
<h3 id="मनतर-44">मन्त्रः</h3>
<p>अथ॒ वै तामुपा᳚ह्व॒ इति॑ होवाच ।</p>
<h4 id="टक-45">टीका</h4>
<p>7पुनरपि तुमिञ्ज उवाच - अथेति ॥</p>
<h3 id="मनतर-45">मन्त्रः</h3>
<p>या प्र॒जाᳶ प॑रा॒भव॑न्तीरनुगृ॒ह्णाति॑ ।</p>
<h4 id="टक-46">टीका</h4>
<p>लक्षणं च ब्रूते - येत्यादि । या पराभवन्तीः विद्यमानाः प्रजाः अनुगृह्णाति पुष्ट्यादिप्रदानेन धारयति ।</p>
<h3 id="मनतर-46">मन्त्रः</h3>
<p>प्रत्या॒भव॑न्तीर्गृ॒ह्णातीति॑ ।</p>
<h4 id="टक-47">टीका</h4>
<p>प्रत्याभवन्तीः आत्मानं भजमानाः प्रजाः गृह्णाति प्रतिष्ठिताः करोतीति ॥</p>
<h3 id="मनतर-47">मन्त्रः</h3>
<p>प्रति॒ष्ठाँव्वा अ॑स्यै॒ तदुपा᳚ह्वथा॒ इति॑ होवाच ।</p>
<h4 id="टक-48">टीका</h4>
<p>8अथ संश्रवा उवाच - प्रतिष्ठामित्यादि ॥</p>
<h3 id="मनतर-48">मन्त्रः</h3>
<p>इयँव्वा अ॑स्यै प्रति॒ष्ठा [9] ।<br>
इ॒यँव्वै प्र॒जाᳶ प॑रा॒भव॑न्ती॒रनु॑गृह्णाति प्रत्या॒भव॑न्तीर्गृह्णाति ।<br>
य ए॒वँव्वेद॒ प्रत्ये॒व ति॑ष्ठ॒ति ।</p>
<h4 id="टक-49">टीका</h4>
<p>तदुपपादयति वेदात्मा - इयमित्यादि ॥</p>
<h3 id="मनतर-49">मन्त्रः</h3>
<p>अथ॒ वै तामुपा᳚ह्व॒ इति॑ होवाच ।<br>
यस्यै॑ नि॒क्रम॑णे घृ॒तम्प्र॒जास्स॒ञ्जीव॑न्ती॒ᳶ पिब॒न्तीति॑ ।</p>
<h4 id="टक-50">टीका</h4>
<p>9अथ तुमिञ्ज उवाच - अथेति ॥ लक्षणं चाभिधत्ते - यस्या +++(यस्य इति टङ्कितम् । यस्या इति साधु )+++इत्यादि । यस्या निक्रमणे न्यक्पतने सर्वाः प्रजास्सञ्जीवन्त्यः घृतमुदकं पिबन्ति । ब्राह्मणान्तरं च भवति &lsquo;सा यत्र यत्र न्यक्रामत्ततो घृतमपीड्यत&rsquo; इति ॥</p>
<h3 id="मनतर-50">मन्त्रः</h3>
<p>छि॒नत्ति॒ सा न छि॑न॒त्ती (३) इति॑ ।</p>
<h4 id="टक-51">टीका</h4>
<p>10अथ संश्रवा उवाच - छिनत्तीत्यादि ॥ व्याख्यातम् ॥</p>
<ul>
<li>छि॒नत्ति॑  ।<br>
सा न छि॑न॒त्ती (३) इति॑ ।<br>
छि॒नत्तीति॑ होवाच ।
<ul>
<li>अथ संश्रवाः - छिनत्तीत्यादिकम् । प्रतिग्रहादिषु प्रजा अनर्थेन योजयति उत नेति । प्रश्नान्ते प्लुतः । छान्दसं तिङ उदात्तत्वम्, विश्वजनादित्वात्तुगभावः ।<br>
अथ छिनत्तीत्युवाच तुमिञ्जः ।</li>
</ul>
</li>
</ul>
<h3 id="मनतर-51">मन्त्रः</h3>
<p>न छि॑न॒त्तीति॑ होवाच ।<br>
प्र तु ज॑नय॒तीति॑ ।</p>
<h4 id="टक-52">टीका</h4>
<p>11अथ तुमिञ्जः प्रत्युवाच - न छिनत्ति, अपितु प्रजनयत्येव प्रजा इति ॥</p>
<h3 id="मनतर-52">मन्त्रः</h3>
<p>ए॒ष वा इडा॒मुपा᳚ह्वथा॒ इति॑ होवाच ।</p>
<h4 id="टक-53">टीका</h4>
<p>12अथ संश्रवा उवाच - एष वा इडामित्यादि ॥ एष त्वमिडामुपह्वथाः यस्त्वं घृतपदीमह्वथा इति ।</p>
<h3 id="मनतर-53">मन्त्रः</h3>
<p>वृष्टि॒र्वा इडा᳚।<br>
वृष्ट्यै॒ वै नि॒क्रम॑णे घृ॒तम्प्र॒जास्स॒ञ्जीव॑न्तीᳶ पिबन्ति ।</p>
<h4 id="टक-54">टीका</h4>
<p>तदेतत्समर्थयते वेदात्मा - वृष्टिर्वा इत्यादि । तत्साधनत्वात्ताच्छब्द्यम् ।</p>
<h3 id="मनतर-54">मन्त्रः</h3>
<p>य ए॒वँव्वेद॒ प्रैव जा॑यतेऽन्ना॒दो भ॑वति ॥ [10]</p>
<h4 id="टक-55">टीका</h4>
<p>एवं वेदिता होता प्रकरणाद्वा यजमानः वृष्टिलाभेन प्रजावान् भवति अन्नस्य चात्ता ॥</p>
<p>इति सप्तमे द्वितीयोनुवाकः ॥</p>
<ul>
<li>ऐष्टिकयाजमानब्राह्मणशेषः
<ul>
<li>अन्वाहार्यस्य विधिः,</li>
</ul>
</li>
</ul>
<h2 id="अनवक-३-अनवहरयभधनबरहमणम">अनुवाकः ३ अन्वाहार्याभिधानब्राह्मणम्</h2>
<h3 id="मनतर-55">मन्त्रः</h3>
<p>प॒रोख्षँ॒व्वा अ॒न्ये दे॒वा इ॒ज्यन्ते᳚ ।<br>
प्र॒त्यख्ष॑म॒न्ये ।</p>
<h4 id="टक-56">टीका</h4>
<p>1अथान्वाहार्यं विधास्यन्नाह - परोक्षं वा इत्यादि ॥ अक्ष्णः परस्तात्परोक्षम् । &lsquo;परोक्षे लिट्&rsquo; इति निपातनाद्रूपसिद्धिः ।</p>
<p>अक्षमक्षं प्रति प्रत्यक्षम्, यथार्थोऽव्ययीभावः । उभयत्रापि &lsquo;कूलतीरतूल&rsquo; इत्यादिना उत्तरपदाद्युदात्तत्वम्, &lsquo;एकान्याभ्यां समर्थाभ्याम्&rsquo; इति प्रथमा तिङ्विभक्तिर्न निहन्यते ।</p>
<h3 id="मनतर-56">मन्त्रः</h3>
<p>यद्यज॑ते ।<br>
य ए॒व दे॒वाᳶ प॒रोख्ष॑मि॒ज्यन्ते ।<br>
ताने॒व तद्य॑जति ।<br>
यद॑न्वाहा॒र्य॑मा॒हर॑ति ।</p>
<h4 id="टक-57">टीका</h4>
<p>यद्यजते इत्यादि । यागेन परोक्षं यष्टव्यान् यजते । प्रत्यक्षयष्टव्यानन्वाहार्याहरणेन प्रीणयति ।</p>
<h3 id="मनतर-57">मन्त्रः</h3>
<p>ए॒ते वै दे॒वाᳶ प्र॒त्यख्षँ॒य्यद्ब्रा᳚ह्म॒णास्ताने॒व तेन॑ प्रीणा॒ति ।</p>
<h4 id="टक-58">टीका</h4>
<p>एते वै देवाः प्रत्यक्षमिति । वर्तन्त इति शेषः ।</p>
<h3 id="मनतर-58">मन्त्रः</h3>
<p>अथो॒ दख्षि॑णै॒वास्यै॒षा ।<br>
अथो॑ य॒ज्ञस्यै॒व छि॒द्रमपि॑ दधाति ।</p>
<h4 id="टक-59">टीका</h4>
<p>अथो अपि च दक्षिणैवास्य यागस्यैषा यदन्वाहार्याहरणम् । अपि च ; यज्ञस्य यच्छिद्रं प्रमादालस्यादिना छिन्नं तदपिदधाति पूरयति ॥</p>
<h3 id="मनतर-59">मन्त्रः</h3>
<p>यद्वै य॒ज्ञस्य॑ क्रू॒रँय्यद्विलि॑ष्टं
तद॑न्वाहा॒र्ये॑ण [11] अ॒न्वाह॑रति ।<br>
तद॑न्वाहा॒र्य॑स्यान्वाहार्य॒त्वम् ।</p>
<h4 id="टक-60">टीका</h4>
<p>2अधुना छिद्रापिधानं समर्थयते - यद्वा इत्यादि ॥ यज्ञस्य यत्क्रूरं मात्रातीतं क्रियते यच्च विलिष्टं न्यूनं क्रियते । लिश अल्पीभावे । तदन्वाहार्येणान्वाहरति हीनं पुनरन्वाहरति । यद्वा - अनुक्रमेणाहृत्य नाशयति । तदन्वाहार्यत्वमस्य । करणे ण्यत् । तस्माच्छिद्रापिधानमेतत् इति । अन्वाहार्यः ओदनविशेषः ॥</p>
<h3 id="मनतर-60">मन्त्रः</h3>
<p>दे॑वदू॒ता वा ए॒ते यदृ॒त्विजो॒ यद॑न्वाहा॒र्य॑मा॒हर॑ति देवदू॒ताने॒व प्री॑णाति ।</p>
<h4 id="टक-61">टीका</h4>
<p>3देवदूता इत्यादि ॥ गतम् ॥</p>
<h3 id="मनतर-61">मन्त्रः</h3>
<p>प्र॒जाप॑तिर्दे॒वेभ्यो॑ य॒ज्ञान्व्यादि॑शत् ।<br>
स रि॑रिचा॒नो॑ऽमन्यत ।<br>
स ए॒तम॑न्वाहा॒र्य॑मभ॑क्तमपश्यत् ।<br>
तमा॒त्मन्न॑धत्त ।<br>
स वा ए॒ष प्रा॑जाप॒त्यो यद॑न्वाहा॒र्यः॑ ।</p>
<h4 id="टक-62">टीका</h4>
<p>4प्रजापतिरित्यादि ॥ व्यादिशत् विभज्याददात् ।<br>
स प्रजापतिर्व्यादिष्टयज्ञो रिक्तोहमित्यमन्यत ।<br>
ततोऽन्वाहार्यमविभक्तमपश्यत् ।<br>
तमात्मन्येवाधत्त स्थापयामास ।<br>
तस्मादयं प्राजापत्य एव ।</p>
<h3 id="मनतर-62">मन्त्रः</h3>
<p>यस्यै॒वँव्वि॒दुषो᳚ऽन्वाहा॒र्य॑ आह्रि॒यते॑ सा॒ख्षादे॒व प्र॒जाप॑तिमृध्नो॒ति ।<br>
अप॑रिमितो नि॒रुप्योऽप॑रिमितᳶ प्र॒जाप॑तिᳶ प्र॒जाप॑तेः [12] आप्त्यै॑ ।</p>
<h4 id="टक-63">टीका</h4>
<p>यस्यैवमित्यादि । गतम् । अपरिमितत्वं प्रजापतेराप्त्यै च भवति ; तस्याप्यपरिमितत्वात् ॥</p>
<h3 id="मनतर-63">मन्त्रः</h3>
<p>दे॒वा वै यद्य॒ज्ञेऽकु॑र्वत ।<br>
तदसु॑रा अकुर्वत ।<br>
ते दे॒वा ए॒तम्प्रा॑जाप॒त्यम॑न्वाहा॒र्य॑मपश्य॒न्तम॒न्वाह॑रन्त ।<br>
ततो॑ दे॒वा अभ॑व॒न्परासु॑राः ।<br>
यस्यै॒वँव्वि॒दुषो᳚ऽन्वाहा॒र्य॑ आह्रि॒यते॒ भव॑त्या॒त्मना᳚ । <br>
परा᳚स्य॒ भ्रातृ॑व्यो भवति ।</p>
<h4 id="टक-64">टीका</h4>
<p>5देवा वा इत्यादि ॥ गतम् । भवत्यात्मना भूतिमान् सम्पद्यते । अस्य भ्रातृव्यः पराभवति विनष्टो भवति ॥</p>
<h3 id="मनतर-64">मन्त्रः</h3>
<p>य॒ज्ञेन॒ वा इ॒ष्टी +++(भवति)+++।<br>
प॒क्वेन॑ पू॒र्ती +++(भवति)+++ ।<br>
यस्यै॒वँव्वि॒दुषो᳚ऽन्वाहा॒र्य॑ आह्रि॒यते॒ स त्वे॑वेष्टा॑पू॒र्ती ।</p>
<h4 id="टक-65">टीका</h4>
<p>6यज्ञेन वा इत्यादि ॥ इष्टमनेनेतीष्टी । पूर्तमनेनेति पूर्ती । &lsquo;इष्टादिभ्यश्च&rsquo; इतीनिप्रत्ययः, &lsquo;नध्याख्या&rsquo; इति निष्ठानत्वाभावः, साधकतमत्वविवक्षायां &lsquo;क्तस्येन्विषयस्य&rsquo; इति सप्तम्यभावः । अन्वाहार्यमाहरन्निष्टापूर्ती भवति । &lsquo;अत इनिठनौ&rsquo; इतीनिप्रत्ययः, छान्दसं पूर्वपदस्य दीर्घत्वम् ॥</p>
<h3 id="मनतर-65">मन्त्रः</h3>
<p>प्र॒जाप॑तेर्भा॒गो॑ऽसि [13] इत्या॑ह ।<br>
प्र॒जाप॑तिमे॒व भा॑ग॒धेये॑न॒ सम॑र्धयति  ।<br>
ऊर्ज॑स्वा॒न्पय॑स्वा॒नित्या॑ह ।<br>
ऊर्ज॑मे॒वास्मि॒न्पयो॑ दधाति ।<br>
प्रा॒णा॒पा॒नौ मे᳚  पाहि ।<br>
स॒मा॒न॒व्या॒नौ मे॑ पा॒हीत्या॑ह ।<br>
आ॒शिष॑मे॒वैतामा शा॒स्ते ।<br>
अख्षि॑तो॒ऽसि ।<br>
अख्षि॑त्यै त्वा॒ मा मे᳚ ख्षेष्ठाः ।<br>
अ॒मुत्रा॒मुष्मिँ॑ल्लो॒क इत्या॑ह ।<br>
ख्षीय॑ते॒ वा अ॒मुष्मिँ॑ल्लो॒के ।</p>
<h4 id="टक-66">टीका</h4>
<p>7प्रजापतेरित्यादिरन्वाहार्यस्यासन्नस्यानुमन्त्रणमन्त्रः । गतमन्यत् ।  पाहीत्याशिषमाशास्ते ।</p>
<h3 id="मनतर-66">मन्त्रः</h3>
<p>अन्न॑मि॒तᳶ प्र॑दान॒ꣵ॒ ह्य॑मुष्मिँ॑ल्लो॒के प्र॒जा उ॑प॒जीव॑न्ति ।</p>
<h4 id="टक-67">टीका</h4>
<p>इतः प्रदानमस्मिन् लोके यत्प्रत्तं तत्प्रजा अमुष्मिन् लोक उपजीवन्तीति । न तु तत्रोत्पाद्यते । तस्मात् क्षीयतेमुष्मिन् लोकेन्नं तस्मादनेनाभिमर्शनमक्षयत्वाय भवति ।</p>
<h3 id="मनतर-67">मन्त्रः</h3>
<p>यदे॒वम॑भिमृ॒शत्यख्षि॑तिमे॒वैन॑द्गमयति ।<br>
नास्या॒मुष्मिँ॑ल्लो॒केऽन्न॑ङ्ख्षीयते ॥ [14]</p>
<h4 id="टक-68">टीका</h4>
<p>अक्षितिरक्षयः ॥</p>
<p>इति सप्तमे तृतीयोनुवाकः ॥</p>
<h2 id="अनवक-४-शषहतयनमनतरणमनतरवयखयनम">अनुवाकः ४ शेषाहुत्यनुमन्त्रणमन्त्रव्याख्यानम्</h2>
<ul>
<li>(अनसूय-सूक्तवाक-स्रुग्व्यूहन-परिधिविमोक-शंयुवाक-पत्नीसंयाजाद्यनुमन्त्रणब्राह्मणम्)
<ul>
<li>अनूयाजादिशेषाहुत्यनुमन्त्रणमन्त्राणाम् आप्यायनादिमन्त्राणाम् उपस्थानादिमन्त्राणां  (सं १-६-४,५,६ अनुवाकाम्नातानां) ब्राह्मणम्<br>
अन्तरान्तरा तत्तदनुबन्धिनां केषाञ्चिदर्थानां विधिभिः सहितम् -</li>
</ul>
</li>
</ul>
<h3 id="मनतर-68">मन्त्रः</h3>
<p>ब॒र्॒हिषो॒ऽहन्दे॑वय॒ज्यया᳚ प्र॒जावा᳚न्भूयास॒मित्या॑ह ।<br>
ब॒र्॒हिषा॒ वै प्र॒जाप॑तिᳶ प्र॒जा अ॑सृजत ।<br>
तेनै॒व प्र॒जास्सृ॑जते ।</p>
<h4 id="टक-69">टीका</h4>
<p>1अथाणूयाजानामनुमन्त्रणमन्त्राः - बर्हिषोहमित्याद्याः । गताः ।</p>
<h3 id="मनतर-69">मन्त्रः</h3>
<p>नरा॒शꣳस॑स्या॒हन्दे॑वय॒ज्यया॑ पशु॒मान्भू॑यास॒मित्या॑ह ।<br>
नरा॒शꣳसे॑न॒ वै प्र॒जाप॑तिᳶ प॒शून॑सृजत ।<br>
तेनै॒व प॒शून्थ्सृ॑जते ।<br>
अ॒ग्नेस्स्वि॑ष्ट॒कृतो॒ऽहन्दे॑वय॒ज्ययाऽऽयु॑ष्मान् य॒ज्ञेन॑ प्रति॒ष्ठाङ्ग॑मेय॒मित्या॒ह ।<br>
आयु॑रे॒वात्मन्ध॑त्ते॒ प्रति॑ य॒ज्ञेन॑ तिष्ठति ।</p>
<h4 id="टक-70">टीका</h4>
<p>नरैश्शंसनीयो नराशंसः । द्वितीयानूयाजदेवता । छान्दसं पूर्वपदस्य दीर्घत्वम् उत्तरपदाद्युदात्तत्वं च ॥</p>
<h3 id="मनतर-70">मन्त्रः</h3>
<p>द॒र्॒श॒पू॒र्ण॒मा॒सयो॒र्वै (15) दे॒वा उज्जि॑ति॒मनूद॑जयन् ।<br>
द॒र्॒श॒पू॒र्ण॒मा॒साभ्या॒मसु॑रा॒नपा॑नुदन्त ।<br>
अ॒ग्नेर॒हमुज्जि॑ति॒मनूज्जे॑ष॒मित्याह ।</p>
<h4 id="टक-71">टीका</h4>
<p>2दर्शपूर्णमासयोर्वा इत्यादि ॥ दर्शपूर्णमासयोर्या उज्जितिः उच्छ्रिता जितिः दर्शपूर्णमासनिमित्ता वा । तामनु देवाः उदजयन् । लक्षणेनोः कर्मप्रवचनीयत्वं, &lsquo;तादौ च&rsquo; इति गतेः प्रकृतिस्वरत्वम् ।</p>
<h3 id="मनतर-71">मन्त्रः</h3>
<p>द॒र्॒श॒पू॒र्ण॒मा॒सयो॑रे॒व दे॒वता॑नाँ॒य्यज॑मान॒ उज्जि॑ति॒मनूज्ज॑यति ।<br>
द॒र्॒श॒पू॒र्ण॒मासाभ्या॒म्भ्रातृ॑व्या॒नप॑ नुदते ।</p>
<h4 id="टक-72">टीका</h4>
<p>दर्शपूर्णमासयोरेवेति । दर्शपूर्णमासयोर्या देवता अग्न्यादयः तासामुज्जितिमनु यजमान उज्जयति । सूक्तवाके &lsquo;अग्नेरहम्&rsquo; इत्युज्जितीनां वचनात् । अग्नेरहमिति चोपलक्षणं &lsquo;सोमस्याहम्&rsquo; इत्यदीनां सर्वासामुज्जितीनाम् ॥</p>
<h3 id="मनतर-72">मन्त्रः</h3>
<p>वाज॑वतीभ्याँ॒व्व्यू॑हति ।<br>
अन्नँ॒व्वै वाजोऽन्न॑मे॒वाव॑रुन्धे ।</p>
<h4 id="टक-73">टीका</h4>
<p>8वाजवतीभ्यामित्यादि ॥ &lsquo;वाजस्य मा प्रसवेन&rsquo; इत्यादिभ्यां स्रुचौ व्यूहाति विश्लेष्यति ।</p>
<h3 id="मनतर-73">मन्त्रः</h3>
<p>द्वाभ्या॒म्प्रति॑ष्ठित्यै ।</p>
<h4 id="टक-74">टीका</h4>
<p>अध्वर्युणा क्रियमायणनुमन्त्रयते - द्वाभ्यां व्यूहनं प्रतिष्ठित्यै भवति । द्वाभ्यां हि पुरुषः प्रतिष्ठति । पूर्ववद्गतेः प्रकृतिस्वरत्वम् ॥</p>
<h3 id="मनतर-74">मन्त्रः</h3>
<p>यो वै य॒ज्ञस्य॒ द्वौ दोहौ॑ वि॒द्वान् यज॑ते ।<br>
उभ॒यतः॑ [16] ए॒व य॒ज्ञन्दु॑हे पु॒रस्ता᳚च्चो॒परि॑ष्टाच्च ।</p>
<h4 id="टक-75">टीका</h4>
<p>4यो वै यज्ञस्येत्यादि ॥ उभयतः यज्ञं दुग्धे पुरस्तादुपरिष्टाच्च । पूर्ववत्तलोपः ।</p>
<h3 id="मनतर-75">मन्त्रः</h3>
<p>ए॒ष वा अ॒न्यो य॒ज्ञस्य॒ दोह॒ इडा॑याम॒न्यः+++(दोहः)+++ ।</p>
<h4 id="टक-76">टीका</h4>
<p>एष वा इत्यादि । एष वक्ष्यमाणो यज्ञस्यैको दोहः, इडायामेको दोहः । तत्रेडायां स प्रथमेनुवाके उक्तः &lsquo;सा मे सत्याशीः&rsquo; इति ॥</p>
<h3 id="मनतर-76">मन्त्रः</h3>
<p>यर्हि॒ होता॒ यज॑मानस्य॒ नाम॑ गृह्णी॒यात् तर्हि॑ ब्रूयात् ।</p>
<h4 id="टक-77">टीका</h4>
<p>5अत्र द्वितीयं दोहं विदधाति - यर्हि होतेत्यादि ॥ &lsquo;आ शास्ते यं यजमानोसौ&rsquo; इत्यदश्शब्दस्य स्थाने यदा यजमानस्य नाम गृह्णाति तदा ब्रूयाद्यजमानः ।</p>
<h3 id="मनतर-77">मन्त्रः</h3>
<p>एमा अ॑ग्मन्ना॒शिषो॒ दोह॑कामा॒ इति॑।<br>
सꣵस्तु॑ता ए॒व दे॒वता॑ दु॒हे ।</p>
<h4 id="टक-78">टीका</h4>
<p>एमा अग्मन् इत्यादि । संस्तुताः &lsquo;अग्निमावह&rsquo; अग्निरिदं हविरजुषत&rsquo; इत्यादिषु बहुशस्सङ्कीर्तिताः ।  दर्शपूर्णमासदेवतास्सर्वा एव दुग्धे ।</p>
<h3 id="मनतर-78">मन्त्रः</h3>
<p>अथो॑ उभ॒यत॑ ए॒व य॒ज्ञन्दु॑हे पु॒रस्ता᳚च्चो॒परि॑ष्टाच्च ।</p>
<h4 id="टक-79">टीका</h4>
<p>अथो अपि च उभयतः पुरस्तादुपरिष्टाच्च यज्ञं दुग्धे ॥</p>
<h3 id="मनतर-79">मन्त्रः</h3>
<p>रोहि॑तेन त्वा॒ऽग्निर्दे॒वता᳚ङ्गमय॒त्वित्या॑ह ।<br>
ए॒ते वै दे॑वा॒श्वाः [17]।</p>
<p>यज॑मानᳶ प्रस्त॒रः।</p>
<h4 id="टक-80">टीका</h4>
<p>6रोहितेन त्वेति प्रस्तरस्य प्रह्रियमाणस्यानुमन्त्रणम् ॥ तत्रैते रोहितादयः देवानामग्न्यादीनामश्वाः । प्रस्तीर्यत इति प्रस्तरः । &lsquo;ऋदोरप्&rsquo; । थाथादिनोत्तरपदान्तोदात्तत्वं, प्राधान्यात्ताच्छब्द्यम् ।</p>
<h3 id="मनतर-80">मन्त्रः</h3>
<p>यदे॒तैᳶ प्र॑स्त॒रम्प्र॒हर॑ति देवा॒श्वैरे॒व यज॑मानꣳ सुव॒र्गँल्लो॒कङ्ग॑मयति ।</p>
<h4 id="टक-81">टीका</h4>
<p>यदेतैरित्यादि । एतैरनुमन्त्र्यमाणं प्रस्तरं प्रहरन्नग्निः देवाश्वैर्यजमानं स्वर्गं प्रापयति ॥</p>
<h3 id="मनतर-81">मन्त्रः</h3>
<p>वि ते॑ मुञ्चामि रश॒ना वि र॒श्मीनित्या॑ह ।<br>
ए॒ष वा अ॒ग्नेर्वि॑मो॒कस्तेनै॒वैनँ॒व्वि मु॑ञ्चति ।</p>
<h4 id="टक-82">टीका</h4>
<p>7वि ते मुञ्चामीति परिधीनां विमुच्यमानानामनुमन्त्रणम् ॥ एष मन्त्रोग्निविमोको नाम ॥</p>
<h3 id="मनतर-82">मन्त्रः</h3>
<p>विष्णोः᳚ शँ॒य्योर॒हन्दे॑वय॒ज्यया॑ य॒ज्ञेन॑ प्रति॒ष्ठाङ्ग॑मेय॒मित्या॑ह ।<br>
य॒ज्ञो वै विष्णु॑र्य॒ज्ञ ए॒वान्त॒तᳶ प्रति॑ तिष्ठति ।</p>
<h4 id="टक-83">टीका</h4>
<p>8शंयुवाकस्य उक्तस्यानुमन्त्रणं विष्णोरिति ॥</p>
<h3 id="मनतर-83">मन्त्रः</h3>
<p>सोम॑स्या॒हन्दे॑वय॒ज्यया॑ सु॒रेताः᳚ [18] रेतो॑ धिषी॒येत्या॑ह ।<br>
सोमो॒ वै रे॑तो॒धास्तेनै॒व रेत॑ आ॒त्मन्ध॑त्ते ।</p>
<p>त्वष्टु॑र॒हन्दे॑वय॒ज्यया॑ पशू॒नाꣳ रू॒पम्पु॑षेय॒मित्या॑ह ।<br>
त्वष्टा॒ वै प॑शू॒नाम्मि॑थु॒नानाꣳ॑ रूप॒कृत् ।<br>
तेनै॒व प॑शू॒नाꣳ रू॒पमा॒त्मन्ध॑त्ते</p>
<h4 id="टक-84">टीका</h4>
<p>9सोमस्याहमित्यादयः पत्नीसंयाजानुमन्त्रणमन्त्राः ॥</p>
<h3 id="मनतर-84">मन्त्रः</h3>
<p>दे॒वाना॒म्पत्नी॑र॒ग्निर्गृ॒हप॑तिर्य॒ज्ञस्य॑ मिथु॒नम् ।<br>
तयो॑र॒हन्दे॑वय॒ज्यया॑ मिथु॒नेन॒ प्र भू॑यास॒मित्या॑ह ।</p>
<p>ए॒तस्मा॒द्वै मि॑थु॒नात्प्र॒जाप॑तिर्मिथु॒नेन॑ [19] प्राजा॑यत ।</p>
<p>तस्मा॑दे॒व यज॑मानो मिथु॒नेन॒ प्र जा॑यते ।</p>
<h4 id="टक-85">टीका</h4>
<p>मिथुनेन प्रजायत इति । मिथुनेन प्रजावान् भवेत् । तस्मात्पूर्वोक्ताद्यज्ञस्य मिथुनाद्यजमानो मिथुनेन प्रजावान् भवति ॥</p>
<h3 id="मनतर-85">मन्त्रः</h3>
<p>वे॒दो॑ऽसि॒ वित्ति॑रसि वि॒देयेत्या॑ह ।</p>
<p>वे॒देन॒ वै दे॒वा असु॑राणाँव्वि॒त्तँव्वेद्य॑मविन्दन्त ।</p>
<p>तद्वे॒दस्य॑ वेद ।</p>
<h4 id="टक-86">टीका</h4>
<p>10वेदोसीति वेदेऽन्तर्वेदि विधीयमाने यजमानं वाचयति ॥ वित्तं लब्धं वेद्यं लब्धुं योग्यं च धनं वेदादलभन्त देवाः । &lsquo;विदेर्वीत्तश्च विन्नश्च&rsquo; इति पाक्षिको नत्वाभावः, विद्यते लभ्यतेनेनेति करणे घञ् । उञ्छादित्वादन्तोदात्तत्वम् ।</p>
<h3 id="मनतर-86">मन्त्रः</h3>
<p>त्वँय्यद्य॒द्भ्रातृ॑व्यस्याभि॒ध्याये᳚त् ।</p>
<h4 id="टक-87">टीका</h4>
<p>यद्यद्भ्रातृव्यस्य सम्बन्धि गृहक्षेत्रादि तदभिध्यायेत् इदं ममास्त्विति मनसा काङ्क्षेत्, मेदमस्य भूयादिति वा ।</p>
<h3 id="मनतर-87">मन्त्रः</h3>
<p>तस्य॒ नाम॑ गृह्णीयात् ।<br>
तदे॒वास्य॒ सर्वँ॑व्वृङ्क्ते ।<br>
घृ॒तव॑न्तङ्कुला॒यिनꣳ॑ रा॒यस्पोषꣳ॑ सह॒स्रिण᳚म् ।<br>
वे॒दो द॑दातु वा॒जिन॒मित्या॑सह॒स्रिणम्।सह॒स्रिणम्।ह ।<br>
प्र स॒हस्र॑म्प॒शूना᳚प्नो॒ति ।</p>
<h4 id="टक-88">टीका</h4>
<p>यं द्विष्यात् तस्य नामधेयं विदेयेत्यतः पुरा गृह्णीयात् ।<br>
तत्सर्वमस्य वृङ्क्ते स्वयमेव गृह्नाति । वृजी वर्जने, रौधादिकः । यद्वा - तत्सर्वं तस्य वर्जयति नाशयति ।</p>
<h3 id="मनतर-88">मन्त्रः</h3>
<p>आऽस्य॑ प्र॒जायाँ᳚व्वा॒जी जा॑यते॒ य ए॒वँव्वेद॑ ॥ [20]</p>
<h4 id="टक-89">टीका</h4>
<p>वेदितुः प्रजासु वाजी जायते अन्नवानेव सर्वं आजीजायते, सर्वत्र वा जायते ॥</p>
<p>इति सप्तमे चतुर्थोनुवाकः ॥</p>
<h2 id="अनवक-५-धरवपययन-यजमनभगपरशन-परणपतरननयन-वषणकरमदमनतरबरहमणम">अनुवाकः ५ ध्रुवाप्यायन-यजमानभागुप्राशन-पूर्णपात्रनिनयन-विष्णुक्रमादिमन्त्रब्राह्मणम्</h2>
<h3 id="मनतर-89">मन्त्रः</h3>
<p>[संयुक्तमन्त्रः - ध्रु॒वाँव्वै रिच्य॑मानाँय्य॒ज्ञोऽनु॑ रिच्यते य॒ज्ञँय्यज॑मानो॒ यज॑मानम्प्र॒जा ध्रु॒वामा॒प्याय॑मानाँय्य॒ज्ञोऽन्वा प्या॑यते य॒ज्ञँय्यज॑मानो॒ यज॑मानम्प्र॒जा आ प्या॑यतान्ध्रु॒वा घृ॒तेनेत्या॑ह ध्रु॒वामे॒वाऽऽप्या॑ययति॒ तामा॒प्याय॑मानाँय्य॒ज्ञोऽन्वा प्या॑यते य॒ज्ञँय्यज॑मानो॒ यज॑मानम्प्र॒जाᳶ प्र॒जाप॑तेर्वि॒भान्नाम॑ लो॒कस्तस्मिꣵ॑ स्त्वा दधामि स॒ह यज॑माने॒नेति॑ [21] आ॒ह ]</p>
<p>ध्रु॒वाँव्वै रिच्य॑मानाँय्य॒ज्ञोऽनु॑ रिच्यते ।</p>
<p>य॒ज्ञँय्यज॑मानः  +++(अन्वाप्यायते)+++ ।<br>
यज॑मानम्प्र॒जाः +++(अन्वाप्यायते)+++ ।<br>
ध्रु॒वामा॒प्याय॑मानाँय्य॒ज्ञोऽन्वा प्या॑यते ।</p>
<p>य॒ज्ञँय्यज॑मानः +++(आप्यायताम्)+++
यज॑मानम्प्र॒जा +++(आ प्या॑यताम् )+++
ध्रु॒वा घृ॒तेनेत्या॑ह ध्रु॒वामे॒वाऽऽप्या॑ययति ।<br>
तामा॒प्याय॑मानाँय्य॒ज्ञोऽन्वा प्या॑यते ।</p>
<p>य॒ज्ञँय्यज॑मानः +++(अन्वा प्यायते)+++।<br>
यज॑मानम्प्र॒जाः +++(अन्वाप्यायते)+++ ।<br>
प्र॒जाप॑तेर्वि॒भान्नाम॑ लो॒कः ।<br>
तस्मिꣵ॑ स्त्वा दधामि स॒ह यज॑माने॒नेत्या॑ह ।</p>
<h4 id="टक-90">टीका</h4>
<p>1आप्यायतामिति ध्रुवाया आप्यायमानाया अनुमन्त्रणम् । तामाप्यायमानां स्तोतुमाह - ध्रुवां वा इत्यादि ॥ अनोर्लक्षणे कर्मप्रवचनीयत्वम् । रिचिर् रेचने, रौधादिकः, कर्मकर्तरि यक् व्यत्ययेनाद्युदात्तत्वम् । &lsquo;अचः कर्तृयकि&rsquo; इति वा व्यत्ययेनानजन्तस्य भवति । श्यन्वा व्यत्ययेन । ओ प्यायी वृद्धौ । गतमन्यत् ॥</p>
<h3 id="मनतर-90">मन्त्रः</h3>
<p>[संयुक्तमन्त्रः - अ॒यँव्वै प्र॒जाप॑तेर्वि॒भान्नाम॑ लो॒कस्तस्मि॑न्ने॒वैन॑न्दधाति स॒ह यज॑मानेन॒ रिच्य॑त इव॒ वा ए॒तद्यद्यज॑ते॒ यद्य॑जमानभा॒गम्प्रा॒श्ञात्या॒त्मान॑मे॒व प्री॑णात्ये॒तावा॒न्॒वै य॒ज्ञो यावान्॑यजमानभा॒गो य॒ज्ञो यज॑मानो॒ यद्य॑जमानभा॒गम्प्रा॒श्ञाति॑ य॒ज्ञ ए॒व य॒ज्ञम्प्रति॑ष्ठापयति ]</p>
<p>अ॒यँव्वै प्र॒जाप॑तेर्वि॒भान्नाम॑ लो॒कः ।<br>
तस्मि॑न्ने॒वैन॑न्दधाति स॒ह यज॑मानेन ।</p>
<h4 id="टक-91">टीका</h4>
<p>2प्रजापतेर्विभानिति ॥ यजमानप्राशनमन्त्रः । अयं लोको मनुष्यलोकः सूर्यादिभिर्विविधं भातीति विभान् ।</p>
<h3 id="मनतर-91">मन्त्रः</h3>
<p>रिच्य॑त इव॒ वा ए॒तद्यद्यज॑ते ।<br>
यद्य॑जमानभा॒गम्प्रा॒श्ञाति॑ ।<br>
आ॒त्मान॑मे॒व प्री॑णाति ।</p>
<h4 id="टक-92">टीका</h4>
<p>रिच्यत इवेत्यादि । नियमैः कर्शितत्वात् रिच्यत इव यजमानः । स आत्मीयभागप्राशनेनात्मानं तर्पयति ।</p>
<h3 id="मनतर-92">मन्त्रः</h3>
<p>ए॒तावा॒न् वै य॒ज्ञो यावान्॑ यजमानभा॒गः।<br>
य॒ज्ञो यज॑मानः ।<br>
यद्य॑जमानभा॒गम्प्रा॒श्ञाति॑ ।<br>
य॒ज्ञ ए॒व य॒ज्ञम्प्रति॑ष्ठापयति ।</p>
<h4 id="टक-93">टीका</h4>
<p>एतावानित्यादि । प्राधान्याद्यज्ञो यजमान इति तदधीनत्वात्तन्निवृत्तेः ॥</p>
<h3 id="मनतर-93">मन्त्रः</h3>
<p>[संयुक्तमन्त्रः - ए॒तद्वै सू॒यव॑स॒ꣳ॒ सोद॑कँ॒य्यद्ब॒र्‌॒हिश्चाऽऽप॑श्चै॒तत् [22]<br>
यज॑मानस्या॒ऽऽयत॑नँ॒य्यद्वेदि॒र्यत्पू᳚र्णपा॒त्रम॑न्तर्वे॒दि नि॒नय॑ति॒ स्व ए॒वाऽऽयत॑ने सू॒यव॑स॒ꣳ॒ सोद॑कङ्कुरुते ]</p>
<p>ए॒तद्वै सू॒यव॑स॒ꣳ॒ सोद॑कं यद्ब॒र्॒हिश्चाऽऽप॑श्च ।</p>
<p>ए॒तत् [22] यज॑मानस्या॒ऽऽयत॑नं यद्वेदिः
यत्पू᳚र्णपा॒त्रम॑न्तर्वे॒दि नि॒नय॑ति ।<br>
स्व ए॒वाऽऽयत॑ने सू॒यव॑स॒ꣳ॒ सोद॑कङ्कुरुते ।</p>
<h4 id="टक-94">टीका</h4>
<p>3एतद्वा इत्यादि ॥ पूणपात्रविधिः । सूयवसं सोदकं चानेनेतत्क्रियते, यद्बर्हिश्चापश्च संयोज्यन्ते । किञ्च - एतद्यजमानस्यायतनं गृहं यद्वेदिः तस्माद्यदिदमन्तर्वेदि प्रणीतासु पूर्णपात्रमानयति तदेतत्स्व एवायतने आत्मार्थं सूयवसं सोदकं च कुरुते ॥</p>
<h3 id="मनतर-94">मन्त्रः</h3>
<p>[संयुक्तमन्त्रः - सद॑सि॒ सन्मे॑ भूया॒ इत्या॒हाऽऽपो॒ वै य॒ज्ञ आपो॒ऽमृतँ॑य्य॒ज्ञमे॒वामृत॑मा॒त्मन्ध॑त्ते ]</p>
<p>सद॑सि॒ सन्मे॑ भूया॒ इत्या॑ह ।</p>
<h4 id="टक-95">टीका</h4>
<p>4तत्र सदसि सन्मे इति पूर्णपात्र अनीयमाने यजमानो जपति ॥</p>
<h3 id="मनतर-95">मन्त्रः</h3>
<p>आपो॒ वै य॒ज्ञः ।<br>
आपो॒ऽमृतँ॑य्य॒ज्ञमे॒वामृत॑मा॒त्मन्ध॑त्ते ।</p>
<h4 id="टक-96">टीका</h4>
<p>आपो वा इत्यादि । गतम् । यज्ञममृतं चात्मनि स्थापयति अनेन मन्त्रेण । सदादिपदैर्यज्ञामृते अभिधीयेते इति भावः ॥</p>
<h3 id="मनतर-96">मन्त्रः</h3>
<p>[संयुक्तमन्त्रः - सर्वा॑णि॒ वै भू॒तानि॑ व्र॒तमु॑प॒यन्त॒मनूप॑ यन्ति॒ प्राच्या᳚न्दि॒शि दे॒वा ऋ॒त्विजो॑ मार्जयन्ता॒मित्या॑है॒ष वै द॑र्‌शपूर्णमा॒सयो॑रवभृ॒थः [23]  यान्ये॒वैन॑म्भू॒तानि॑ व्र॒तमु॑प॒यन्त॑मनूप॒यन्ति॒ तैरे॒व स॒हाव॑भृ॒थमवै॑ति ]</p>
<p>सर्वा॑णि॒ वै भू॒तानि॑ व्र॒तमु॑प॒यन्त॒मनूप॑ यन्ति ।</p>
<h4 id="टक-97">टीका</h4>
<p>5सर्वाणीत्यादि ॥ व्रतोपायनकाल एवैनमनु सर्वाणि भूतानि देवादीनि उपयन्ति उपगच्छन्ति । इदानीं तैस्सर्वैस्सहावभृथमवैति ।</p>
<h3 id="मनतर-97">मन्त्रः</h3>
<p>प्राच्या᳚न्दि॒शि दे॒वा ऋ॒त्विजो॑ मार्जयन्ता॒मित्या॑ह ।<br>
एष वै द॑र्शपूर्णमा॒सयो॑रवभृ॒थः ।<br>
यान्ये॒वैन॑म्भू॒तानि॑ व्र॒तमु॑प॒यन्त॑मनूप॒यन्ति॑  ।<br>
तैरे॒व स॒हाव॑भृ॒थमवै॑ति ।</p>
<h4 id="टक-98">टीका</h4>
<p>कः पुनरयमवभृथ इत्याह – प्राच्यामित्यादि । अनेन मन्त्रेण यद्दिशां व्युत्सेचनम् ॥</p>
<h3 id="मनतर-98">मन्त्रः</h3>
<p>[संयुक्तमन्त्रः - विष्णु॑मुखा॒ वै दे॒वाश्छन्दो॑भिरि॒माल्लोँ॒कान॑नपज॒य्यम॒भ्य॑जय॒न्॒ यद्वि॑ष्णुक्र॒मान्क्रम॑ते॒ विष्णु॑रे॒व भू॒त्वा यज॑मान॒श्छन्दो॑भिरि॒माल्लोँ॒कान॑नपज॒य्यम॒भि ज॑यति॒ विष्णो॒ᳵ क्रमो᳚ऽस्यभिमाति॒हेत्या॑ह गाय॒त्री वै पृ॑थि॒वी त्रैष्टु॑भम॒न्तरि॑ख्ष॒ञ्जाग॑ती॒ द्यौरानु॑ष्टुभी॒र्दिश॒श्छन्दो॑भिरे॒वेमाल्लोँ॒कान् य॑थापू॒र्वम॒भि ज॑यति ॥ [24]]</p>
<p>विष्णु॑मुखा॒ वै दे॒वाश्छन्दो॑भिरि॒माल्लोँ॒कान॑नपज॒य्यम॒भ्य॑जयन् ।<br>
यद्वि॑ष्णुक्र॒मान्क्रम॑ते॒ विष्णु॑रे॒व भू॒त्वा यज॑मानः
छन्दो॑भिरि॒माल्लोँ॒कान॑नपज॒य्यम॒भि ज॑यति ।</p>
<h4 id="टक-99">टीका</h4>
<p>6विष्णुमुखा इत्यादि ॥ विष्णुक्रमाणां क्रमणविधिः । ते च &lsquo;विष्णोः क्रमोसि&rsquo; इत्यादयः । विष्णुमुखाः विष्णुप्रधानाः । अनपजय्यमन्यैरपजेतुमशक्यम् । क्रियाविशेषणम्, &lsquo;अचो यत्&rsquo; &lsquo;क्षय्यजय्यौ शक्यार्थे&rsquo; इति अयादेशः, &lsquo;ययतोश्चातदर्थे&rsquo; इत्युत्तरपदान्तोदात्तत्वम् ।</p>
<h3 id="मनतर-99">मन्त्रः</h3>
<p>विष्णो॒ᳵ क्रमो᳚ऽस्यभिमाति॒हेत्या॑ह ।<br>
गा॒य॒त्री वै पृ॑थि॒वी ।<br>
त्रैष्टु॑भम॒न्तरि॑ख्षम्  ।<br>
जाग॑ती॒ द्यौः ।<br>
आनु॑ष्टुभी॒र्दिशः॑ ।</p>
<h4 id="टक-100">टीका</h4>
<p>विष्णोः क्रमोसीति । चतुर्णां क्रमाणां ग्रहणम् । त्रिष्टुब्जगत्यनुष्टुप्शब्देभ्य उत्सादित्वादञ् । आनुष्टुभीः अनुष्टुब्भ्यः । &lsquo;वा छन्दसि&rsquo; इति पूर्वसवर्णदीर्घत्वम् ।</p>
<h3 id="मनतर-100">मन्त्रः</h3>
<p>छन्दो॑भिरे॒वेमाल्लोँ॒कान् &hellip;</p>
<h4 id="टक-101">टीका</h4>
<p>छन्दोभिरेवेत्यादि । गायत्र्यादयः पृथिव्यादीनां कारणानि ; कारणेन च कार्यजयस्सुकर इति भावः ।</p>
<h3 id="मनतर-101">मन्त्रः</h3>
<p>य॑थापू॒र्वम॒भि ज॑यति ॥ [24]</p>
<h4 id="टक-102">टीका</h4>
<p>यथापूर्वमिति । अनपजय्यमित्यर्थः । अनुक्रमेण वा ॥</p>
<p>इति सप्तमे पञ्चमोनुवाकः ॥</p>
<h2 id="अनवक-६आहवनयदयपसथनमनतरण-बरहमणम">अनुवाकः ६आहवनीयाद्युपस्थानमन्त्राणां ब्राह्मणम्</h2>
<h3 id="मनतर-102">मन्त्रः</h3>
<p>[संयुक्तमन्त्रः - अग॑न्म॒ सुव॒स्सुव॑रग॒न्मेत्या॑ह सुव॒र्गमे॒व लो॒कमे॑ति स॒न्दृश॑स्ते॒ मा छि॑थ्सि॒ यत्ते॒ तप॒स्तस्मै॑ ते॒ मा वृ॒ख्षीत्या॑ह यथाय॒जुरे॒वैतत् ]</p>
<p>अग॑न्म॒ सुव॒स्सुव॑रग॒न्मेत्या॑ह ।<br>
सुव॒र्गमे॒व लो॒कमे॑ति ।</p>
<p>स॒न्दृश॑स्ते॒ ते॒ मा छि॑थ्सि ।</p>
<p>यत्ते॒ तप॒स्तस्मै॑ ते॒ मा वृ॒ख्षीत्या॑ह
यथाय॒जुरे॒वैतत् ।</p>
<h4 id="टक-103">टीका</h4>
<p>1अगन्म सुवरित्याहवनीयोपस्थानम् ॥ यथा यजुरिति । यथा यजुर्वदति तथैवेतत्सम्पद्यते । देवसन्दर्शनादनुध्यानलक्षणादविच्छेदनं, तपसश्च देवपरिचरणलक्षणादविच्छेदनमिति ॥</p>
<h3 id="मनतर-103">मन्त्रः</h3>
<p>[संयुक्तमन्त्रः  - सु॒भूर॑सि॒ श्रेष्ठो॑ रश्मी॒नामा॑यु॒र्धा अ॒स्यायु॑र्मे धे॒हीत्या॑हा॒ऽऽशिष॑मे॒वैतामा शा᳚स्ते ]</p>
<p>सु॒भूर॑सि॒ श्रेष्ठो॑ रश्मी॒नाम्।<br>
आ॒यु॒र्धा अ॒स्यायु॑र्मे धे॒हीत्या॑ह ।</p>
<p>आ॒शिष॑मे॒वैतामा शा᳚स्ते ।</p>
<h4 id="टक-104">टीका</h4>
<p>2सुभूरित्यादित्योपस्थानम् ॥ आशिषं &lsquo;आयुर्मे धेहि वर्चो मयि धेहि&rsquo; इत्येतां आशास्ते । अनेन मन्त्रेण लभते च यथाशासनमिति भावः ॥</p>
<h3 id="मनतर-104">मन्त्रः</h3>
<p>[संयुक्तमन्त्रः - प्र वा ए॒षो᳚ऽस्माल्लो॒काच्च्य॑वते॒ यः [25]<br>
वि॒ष्णु॒क्र॒मान्क्रम॑ते सुव॒र्गाय॒ हि लो॒काय॑ विष्णुक्र॒माᳵ क्र॒म्यन्ते᳚ ब्रह्मवा॒दिनो॑ वदन्ति॒ स त्वै वि॑ष्णुक्र॒मान्क्र॑मेत॒ य इ॒माल्लोँ॒कान्भ्रातृ॑व्यस्य सँ॒व्विद्य॒ पुन॑रि॒मँल्लो॒कम्प्र॑त्यव॒रोहे॒दित्ये॒ष वा अ॒स्य लो॒कस्य॑ प्रत्यवरो॒हो यदाहे॒दम॒हम॒मुम्भ्रातृ॑व्यमा॒भ्यो दि॒ग्भ्यो᳚ऽस्यै दि॒व इती॒माने॒व लो॒कान्भ्रातृ॑व्यस्य सँ॒व्विद्य॒ पुन॑रि॒मँल्लो॒कम्प्र॒त्यव॑रोहति ]</p>
<p>प्र वा ए॒षो᳚ऽस्माल्लो॒काच्च्य॑वते ।<br>
यो  यो वि॑ष्णुक्र॒मान्क्रम॑ते ।<br>
सुव॒र्गाय॒ हि लो॒काय॑ विष्णुक्र॒माᳵ क्र॒म्यन्ते᳚ ।</p>
<h4 id="टक-105">टीका</h4>
<p>3प्र वा एष इत्यादि ॥ हेतुमाह - सुवर्गायेति । उक्तमुपस्थानान्तं विष्णुक्रमाणां क्रमणम् ।</p>
<h3 id="मनतर-105">मन्त्रः</h3>
<p>ब्र॒ह्म॒वा॒दिनो॑ वदन्ति ।<br>
स त्वै वि॑ष्णुक्र॒मान्क्र॑मेत ।<br>
य इ॒माल्लोँ॒कान्भ्रातृ॑व्यस्य सँ॒व्विद्य  पुन॑रि॒मँल्लो॒कम्प्र॑त्यव॒रोहे॒दिति॑ ।</p>
<h4 id="टक-106">टीका</h4>
<p>तत्रैवायं विशेष उच्यते - ब्रह्म वदितुं शीलं येषान्ते आहुः । स विष्णुक्रमान् क्रमितुमर्हति य इमान् लोकान् पृथिवीप्रभृतीन् भ्रातृव्येण निजसुकृतैरार्जितान् संविद्य लब्ध्वा आत्मसात्कृत्य तत्रतत्रारुह्य पुनरिमं मनुष्यलोकं प्रत्यवरोहेदिति ।</p>
<h3 id="मनतर-106">मन्त्रः</h3>
<p>ए॒ष वा अ॒स्य लो॒कस्य॑ प्रत्यवरो॒हो
यदाह॑ ।  <br>
इदम॒हम॒मुम्भ्रातृ॑व्यम्  ।<br>
आ॒भ्यो दि॒ग्भ्यो᳚ऽस्यै दि॒व इति॑ ।<br>
इमाने॒व लो॒कान्भ्रातृ॑व्यस्य सँ॒व्विद्य॒ पुन॑रि॒मँल्लो॒कम्प्र॒त्यव॑रोहति ।</p>
<h4 id="टक-107">टीका</h4>
<p>एष वा इत्यादि । इदमहमित्यस्य मन्त्रस्य वचनं भ्रातृव्यलोकानां संवेदनस्य पुनरिह प्रत्यवरोहस्य च साधनमित्यर्थः । आभ्यो दिग्भ्योस्यै दिव इति द्वयोरुपादानेन सर्वान्भ्रातृव्यस्य लोकानुपलक्षयंस्तेषां भूयस्त्वं गमयति । हस्ताग्रेण निदर्शयन्निदंशब्दं प्रयुङ्क्ते ॥</p>
<h3 id="मनतर-107">मन्त्रः</h3>
<p>[संयुक्तमन्त्रः - सं [26]<br>
ज्योति॑षाऽभूव॒मित्या॑हा॒स्मिन्ने॒व लो॒के प्रति॑ तिष्ठत्यै॒न्द्रीमा॒वृत॑म॒न्वाव॑र्त॒ इत्या॑ह ]</p>
<p>सञ्ज्योति॑षाऽभूव॒मित्या॑ह ।<br>
अ॒स्मिन्ने॒व लो॒के प्रति॑ तिष्ठति ।<br>
ऐ॒न्द्रीमा॒वृत॑म॒न्वाव॑र्त॒ इत्या॑ह ।</p>
<h4 id="टक-108">टीका</h4>
<p>4सं ज्योतिषेत्यात्माभिमर्शनम् ॥ प्रतितिष्ठतीति । प्रतिष्ठयाभिदीप्त्या सङ्गच्छते ॥</p>
<h3 id="मनतर-108">मन्त्रः</h3>
<p>[संयुक्तमन्त्रः - असौ वा आ॑दि॒त्य इन्द्र॒स्तस्यै॒वाऽऽवृत॒मनु॑ प॒र्याव॑र्तते दख्षि॒णा प॒र्याव॑र्तते॒ स्वमे॒व वी॒र्य॑मनु॑ प॒र्याव॑र्तते॒ तस्मा॒द्दख्षि॒णोऽर्ध॑ आ॒त्मनो॑ वी॒र्या॑वत्त॒रोऽथो॑ आदि॒त्यस्यै॒वाऽऽवृत॒मनु॑ प॒र्याव॑र्तते ]</p>
<p>अ॒सौ वा आ॑दि॒त्य इन्द्रः॑ ।<br>
तस्यै॒वाऽऽवृत॒मनु॑ प॒र्याव॑र्तते ।<br>
दख्षि॒णा प॒र्याव॑र्तते।</p>
<h4 id="टक-109">टीका</h4>
<p>5ऐन्द्रीमावृतमित्युदक्पर्यावर्तनमन्त्रः ॥ असौ वा इत्यादि । ईश्वरत्वादिन्द्र आदित्यः।<br>
तस्यावृतं पर्यावृत्तिं तेन पूर्वं कृतं यजमानोनुपर्यावर्तते । लक्षणेऽनोः कर्मप्रवचनीयत्वम् । दक्षिणा  दक्षिणेन शरीरभागेन प्रदक्षिणमिति यावत् । &lsquo;दक्षिणादाच्&rsquo; ।</p>
<h3 id="मनतर-109">मन्त्रः</h3>
<p>स्वमे॒व वी॒र्य॑मनु॑ प॒र्याव॑र्तते ।</p>
<p>तस्मा॒द्दख्षि॒णोऽर्ध॑ आ॒त्मनो॑ वी॒र्या॑वत्तरः।</p>
<h4 id="टक-110">टीका</h4>
<p>स्वमेवेत्यादि । आत्मनश्शरीरस्य दक्षिण एकदेशो वीर्यावत्तरः इतरस्मात् । छान्दसं दीर्घत्वम् । &lsquo;दक्षिणस्यादिगाख्यायाम्&rsquo; इत्याद्युदात्तत्वम् ।</p>
<h3 id="मनतर-110">मन्त्रः</h3>
<p>अथो॑ आदि॒त्यस्यै॒वाऽऽवृत॒मनु॑ प॒र्याव॑र्तते।</p>
<h4 id="टक-111">टीका</h4>
<p>अथो अपि च । पुनर्वचनं प्रादक्षिण्यफलप्रदर्शनार्थम् ॥</p>
<h3 id="मनतर-111">मन्त्रः</h3>
<p>[संयुक्तमन्त्रः  - सम॒हम्प्र॒जया॒ सम्मया᳚ प्र॒जेत्या॑हा॒शिष᳚मे॒वैतामा शा᳚स्ते ]</p>
<p>सम॒हम्प्र॒जया॒ सम्मया᳚ प्र॒जेत्या॑ह  ।</p>
<p>आ॒शिष॑मे॒वैतामा शा᳚स्ते ।</p>
<h4 id="टक-112">टीका</h4>
<p>6समहमित्युपस्थानमन्त्रः ॥ आशिषमिति । ससाधनां क्रियामुपसर्ग आहेति योग्यभूतगमनक्रियोपस्थानात् प्रजया सङ्गसीयेति लाभादेवमुक्तम् ॥</p>
<h3 id="मनतर-112">मन्त्रः</h3>
<p>[संयुक्तमन्त्रः  - समि॑द्धो अग्ने मे दीदिहि
समे॒द्धा ते॑ अग्ने दीद्यास॒मित्या॑ह
यथाय॒जुरे॒वैतत् ]</p>
<p>समि॑द्धो अग्ने मे दीदिहि।<br>
स॒मे॒द्धा  ते॑ अग्ने दीद्यास॒मित्या॑ह ।<br>
यथाय॒जुरे॒वैतत् ।</p>
<h4 id="टक-113">टीका</h4>
<p>7समिद्ध इति समिदाधानम् ॥ यथायजुरेवैतद्भवति । दीद्यासमिति दीप्तिमत्त्वाशासनम् ॥</p>
<h3 id="मनतर-113">मन्त्रः</h3>
<p>[संयुक्तमन्त्रः - वसु॑मान् य॒ज्ञो वसी॑यान्भूयास॒मित्या॑हा॒ऽऽशिष॑मे॒वैतामा शा᳚स्ते ]</p>
<p>वसु॑मान् य॒ज्ञो वसी॑यान्भूयास॒मित्या॑ह ।<br>
आ॒शिष॑मे॒वैतामा शा᳚स्ते ।</p>
<h4 id="टक-114">टीका</h4>
<p>8वसुमानित्युपस्थानम् ॥ आशिषमिति । वसीयान् भूयासमित्यनेनैतामाशिषमाशास्ते । लभते च यथाशासनमिति ॥</p>
<h3 id="मनतर-114">मन्त्रः</h3>
<p>[संयुक्तमन्त्रः - ब॒हु वै गार्‌ह॑पत्य॒स्यान्ते॑ मि॒श्रमि॑व चर्यत आग्निपावमा॒नीभ्या॒ङ्गार्‌ह॑पत्य॒मुप॑ तिष्ठते पु॒नात्ये॒वाग्निम्पु॑नी॒त आ॒त्मान॒न्द्वाभ्या॒म्प्रति॑ष्ठित्यै  ]</p>
<p>ब॒हु वै गार्ह॑पत्य॒स्यान्ते॑ मि॒श्रमि॑व चर्यते ।<br>
आ॒ग्नि॒पा॒व॒मा॒नीभ्या॒ङ्गार्‌ह॑पत्य॒मुप॑ तिष्ठते ।</p>
<h4 id="टक-115">टीका</h4>
<p>8बहु वा इत्यादि ॥ गार्हपत्यस्यान्ते समीपे मिश्रमिव पापशबलमिव बहु चर्यते परद्रोहचिन्तादि(षु) । क्षुद्रजन्तुवधादि च । येन अग्निरप्यपूतस्स्यात् ; तस्मादाग्निपावमानीभ्यामृग्भ्यां &lsquo;अग्न आयूंषि पवसे&rsquo; इत्याभ्यां गार्हपत्यमुपतिष्ठते ।</p>
<h3 id="मनतर-115">मन्त्रः</h3>
<p>पु॒नात्ये॒वाग्निम्, पु॒नी॒त आ॒त्मान᳚म्।</p>
<h4 id="टक-116">टीका</h4>
<p>पुनात्येवाग्निं पुनीते चैवात्मानम् । कर्त्रभिप्रायत्वादुत्तरत्रात्मनेपदम्, सतिशिष्टोपि विकरणस्वरः लसार्वधातुकस्वरेण बाध्यते इत्याद्युदात्तत्वम् । पुनातीत्यत्र तस्य पित्त्वाद्विकरणस्वरः । समानवाक्ये पदात्परत्वाभावादुभयत्रापि निघाताभावः ।</p>
<h3 id="मनतर-116">मन्त्रः</h3>
<p>द्वाभ्या॒म्प्रति॑ष्ठित्यै ।</p>
<h4 id="टक-117">टीका</h4>
<p>द्वाभ्यामिति । उपतिष्ठत इत्येव । प्रतिष्ठित्या इति । द्वित्वान्वयात् पद्भ्यामिव प्रतिष्ठितो भवति । पूर्ववद्गतेः प्रकृतिस्वरत्वम् ॥</p>
<h3 id="मनतर-117">मन्त्रः</h3>
<p>अग्ने॑ गृहपत॒ इत्या॑ह [28]।<br>
य॒था॒य॒जुरे॒वैतत् ।</p>
<h4 id="टक-118">टीका</h4>
<p>10अग्ने गृहपते इत्युपस्थानमेव ॥ यथायजुरिति । सुगृहपतित्वावाप्तिर्ज्योतिष्मदपत्यलाभश्चेत्येतद्यथायजुर्भवत्येव ॥</p>
<ul>
<li>अग्ने गृहपत इति गार्हपत्योपस्थानमेव ॥ अत्र सूगृहपतित्वादिफलं यथा यजुर्वदति तथा भवत्येव ॥</li>
</ul>
<h3 id="मनतर-118">मन्त्रः</h3>
<p>[संयुक्तमन्त्रः - श॒तꣳ हिमा॒ इत्या॑ह श॒तन्त्वा॑ हेम॒न्तानि॑न्धिषी॒येति॒ वावैतदा॑ह पु॒त्रस्य॒ नाम॑ गृह्णात्यन्ना॒दमे॒वैन॑ङ्करोति॒ तामा॒शिष॒मा शा॑से॒ तन्त॑वे॒ ज्योति॑ष्मती॒मिति॑ ब्रूया॒द्यस्य॑ पु॒त्त्रोऽजा॑त॒स्स्यात्ते॑ज॒स्व्ये॑वास्य॑ ब्रह्मवर्च॒सी पु॒त्त्रो जा॑यते॒ तामा॒शिष॒मा शा॑से॒ऽमुष्मै॒ ज्योति॑ष्मती॒मिति॑ ब्रूया॒द्यस्य॑ पु॒त्त्रः [29]<br>
जा॒तस्स्यात्तेज॑ ए॒वास्मि॑न्ब्रह्मवर्च॒सन्द॑धाति॒]</p>
<p>श॒तꣳ हिमा॒ इत्या॑ह ।</p>
<h4 id="टक-119">टीका</h4>
<p>11शतं हिमा इत्यादि ॥ व्याख्यातं अग्निहोत्राग्न्युपस्पाने &lsquo;सम्पश्यामि&rsquo; इत्यत्र ॥</p>
<ul>
<li>[कियन्तं कालमित्याह - शतं हिमाः शतं वर्षाणि हि मर्त्यानाम् । &lsquo;शतं त्वा हेमन्तानिन्धिषीय&rsquo; इति ब्राह्मणम् । तावन्तं कालमिदमित्थं भवतु । ]</li>
</ul>
<h3 id="मनतर-119">मन्त्रः</h3>
<p>श॒तन्त्वा॑ हेम॒न्तानि॑न्धिषी॒येति॒ वावैतदा॑ह ।</p>
<ul>
<li>[ शतं त्वेति ॥ हिमशब्देन संवत्सराभिधानमुक्तम् । इन्धिषीयेति । इदमेव सुगृहपतित्वमिति ॥]</li>
</ul>
<h3 id="मनतर-120">मन्त्रः</h3>
<p>पु॒त्रस्य॒ नाम॑ गृह्णात्यन्ना॒दमे॒वैन॑ङ्करोति ।</p>
<ul>
<li>[ पुत्रस्येति ॥ अमुष्मा इत्यत्र यथा नारायणाय केशवायेति ।]</li>
</ul>
<h3 id="मनतर-121">मन्त्रः</h3>
<p>तामा॒शिष॒मा शा॑से ।<br>
तन्त॑वे॒ ज्योति॑ष्मती॒मिति॑ ब्रूयात् ।</p>
<p>्- किञ्च - तामाशिषं, अनागताभिप्रेतार्थप्रार्थनमाशीः, तामाशासे प्रार्थये । यद्वा - आशासनीया आयुरादिसर्वसम्पदाशीः, तामाशासे । &lsquo;आशासः क्वौ&rsquo; इतीत्वम् । कीदृशीं? ज्योतिष्मतीं दीप्तिमतीं ब्रह्मवर्चसप्रधानाम् । कस्मै? तन्तवे अजातापत्यविषयमिदं; अमुष्मा इति वक्ष्यमाणस्य सन्निहितापत्यविषयत्वात् । अमुष्मा इति सन्निहितानामपत्यानां साधारणो निर्देशः । तस्मै सहस्रकिरणाय भास्कराय गोविन्दाय च तां ज्योतिष्मतीमाशिषमाशासे । &lsquo;पुत्रस्य नाम गृह्णाति&rsquo; इत्यादि ब्राह्मणम् ॥</p>
<h3 id="मनतर-122">मन्त्रः</h3>
<p>यस्य॑ पु॒त्त्रोऽजा॑त॒स्स्यात् ते॑ज॒स्व्ये॑वास्य॑ ब्रह्मवर्च॒सी पु॒त्त्रो जा॑यते ।</p>
<p>यस्य॑ पु॒त्त्रो जा॒तस्स्यात् तेज॑  ए॒वास्मि॑न्ब्रह्मवर्च॒सन्द॑धाति ॥</p>
<ul>
<li>यस्य पुत्र इति ॥ यस्याजातः पुत्रः तस्य तन्तव इति ब्रूयात् असन्निहितत्वात् । अमुष्मा इति जातं निर्देष्टुं शक्यत इति तन्तव इत्युच्यते । अमुष्मा इति जातपुत्रस्य, अदश्शब्दस्य सन्निहितविषयत्वात् ॥</li>
</ul>
<h3 id="मनतर-123">मन्त्रः</h3>
<p>यो वै य॒ज्ञम्प्र॒युज्य॒ न वि॑मु॒ञ्चति ।</p>
<p>अ॒प्र॒ति॒ष्ठा॒नो वैै स भ॑वति ।</p>
<h4 id="टक-120">टीका</h4>
<p>1यो वै यज्ञमित्यादि ॥ गतम् । अप्रतिष्ठानः प्रतिष्ठारहितः । &lsquo;नञ्सुभ्याम्&rsquo; इत्युत्तरपदान्तोदात्तत्वम् ।</p>
<h3 id="मनतर-124">मन्त्रः</h3>
<p>कस्त्वा॑ युनक्ति॒ स त्वा॒ वि मु॑ञ्च॒त्वित्या॑ह ।<br>
प्र॒जाप॑ति॒र्वै कᳶ प्र॒जाप॑तिनै॒वैनँ॑य्यु॒नक्ति॑ ।<br>
प्र॒जाप॑तिना॒ वि मु॑ञ्चति॒ प्रति॑ष्ठित्यै ।</p>
<h4 id="टक-121">टीका</h4>
<p>कस्त्वेति यज्ञविमोकः । प्रजापतिनैवैनं युनक्ति कस्त्वा युनक्ति स त्वा युनक्त्विति प्रजापतिरेव त्वां योक्तुमर्हति ; अतस्स एव त्वां युनक्त्विति, पूर्वं प्रजापतिनैव योगः कारितः ।</p>
<p>एवमत्रापि प्रजापतिनैव विमुञ्चति - कस्त्वा युनक्ति स त्वा विमुञ्चत्विति । प्रजापतिर्हि त्वां युनक्ति स्म । अतस्स एव त्वां विमुञ्चतु । तेन युक्तं त्वां कोन्यो मोक्तुं शक्नोतीति भावः । एवं हि क्रियमाणं प्रतिष्ठित्यै भवति, इतरथा अप्रतिष्ठानस्स्यात् ; अन्येन विमोकस्याविमोकतुल्यत्वात् अप्रतिष्ठान एवेति । उक्तस्स्वरः । &lsquo;चादिलोपे विभाषा&rsquo; इति प्रथमा तिङ्विभक्तिर्न निहन्यते ॥</p>
<h3 id="मनतर-125">मन्त्रः</h3>
<p>ई॒श्व॒रँव्वै व्र॒तमवि॑सृष्टम् प्र॒दहः॑ ।</p>
<p>अग्ने᳚ व्रतपते व्र॒तम॑चारिष॒मित्या॑ह ।<br>
व्र॒तमे॒व [30] वि सृ॑जते॒ शान्त्या॒ अप्र॑दाहाय ।</p>
<h4 id="टक-122">टीका</h4>
<p>13ईश्वरमित्यादि ॥ अविसृष्टं प्रदहः प्रकर्षेण दग्धुमीश्वरं शक्तम् । &lsquo;ईश्वरे तोसुन्कसुनौ&rsquo; इति कसुन् । अग्रे व्रतपते इति व्रतविमोकः ॥</p>
<h3 id="मनतर-126">मन्त्रः</h3>
<p>परा॒ङ्॒वाव य॒ज्ञ ए॑ति॒ न नि व॑र्तते ।</p>
<p>पुन॒र्यो वै य॒ज्ञस्य॑ पुनराल॒म्भँव्वि॒द्वान् यज॑ते॒ तम॒भि नि व॑र्तते ।</p>
<h4 id="टक-123">टीका</h4>
<p>14पराङित्यादि ॥ युक्तमुक्तो गौरिव पराचीनगतिरेव यज्ञो मुक्तो गच्छति न पुनर्निवर्तते । किं सर्वत्र? नेत्याह - यो यज्ञस्य पुनरालम्भं विद्वान्यजते तमभि तदाभिमुख्येन निवर्तत एव ।</p>
<h3 id="मनतर-127">मन्त्रः</h3>
<p>य॒ज्ञो ब॑भूव॒ स आ ब॑भू॒वेत्या॑ह ।<br>
ए॒ष वै  य॒ज्ञस्य॑ पुनराल॒म्भः ।<br>
तेनै॒वैन॒म्पुन॒राल॑भ॒ते ।</p>
<h4 id="टक-124">टीका</h4>
<p>यज्ञो बभूवेत्यादि यज्ञस्य पुनरालम्भः ॥</p>
<h3 id="मनतर-128">मन्त्रः</h3>
<p>[संयुक्तमन्त्रः  - अन॑वरुद्धा॒ वा ए॒तस्य॑ वि॒राड्य आहि॑ताग्नि॒स्सन्न॑स॒भᳶ प॒शव॒ᳵ खलु॒ वै ब्रा᳚ह्म॒णस्य॑ स॒भेष्ट्वा प्राङु॒त्क्रम्य॑ ब्रूया॒द्गोमाꣳ॑ अ॒ग्नेऽवि॑माꣳ अ॒श्वी य॒ज्ञ इत्यव॑ स॒भाꣳ रु॒न्धे प्र स॒हस्र॑म्प॒शूना᳚प्नो॒त्यास्य॑ प्र॒जायाँ᳚व्वा॒जी जा॑यते ॥ [31]  ]</p>
<p>अन॑वरुद्धा॒ वा ए॒तस्य॑ वि॒राड्य आहि॑ताग्नि॒स्सन्न॑स॒भः ।</p>
<h4 id="टक-125">टीका</h4>
<p>15अनवरुद्धेति ॥ विराडन्नं असभः अपशुस्स्यात् । &lsquo;नञ्सुभ्याम्&rsquo; इत्युत्तरपदान्तोदात्तत्वम् ।</p>
<h3 id="मनतर-129">मन्त्रः</h3>
<p>प॒शव॒ᳵ खलु॒ वै ब्रा᳚ह्म॒णस्य॑ स॒भेष्ट्वा
प्राङु॒त्क्रम्य॑ ब्रूया॒द् ..
गोमाꣳ॑ अ॒ग्ने , अवि॑माꣳ अ॒श्वी, य॒ज्ञ इत्यव॑ स॒भाꣳ रु॒न्धे ।</p>
<h4 id="टक-126">टीका</h4>
<p>पशवः खल्वित्यादि । द्विपादश्चतुष्पादश्च तस्मादिष्ट्वा प्राङुत्क्रम्य उदेत्य &lsquo;गोमाꣳ अग्ने&rsquo; इत्यादिकां गोमतीमृचं ब्रूयात् जपेत्, अवरुन्धे च सभाम् ।</p>
<h3 id="मनतर-130">मन्त्रः</h3>
<p>प्र स॒हस्र॑म्प॒शूना᳚प्नोति ।</p>
<h4 id="टक-127">टीका</h4>
<p>प्राप्नोति च सहस्रं पशून् ।</p>
<h3 id="मनतर-131">मन्त्रः</h3>
<p>आस्य॑ प्र॒जायाँ᳚व्वा॒जी जा॑यते ॥</p>
<h4 id="टक-128">टीका</h4>
<p>आजायते वाजी अस्य प्रजासु । वाजी अन्नवान् पुरुषः । पूर्ववत्प्रथमा तिङ्विभक्तिर्न निहन्यते । &lsquo;बर्हिषोहम्&rsquo; इत्यनुवाकान्ते तु &lsquo;प्र सहस्रं पशूनाप्नोति&rsquo; इत्येकैव तिङ्विभक्तिः ; आजायत इत्यस्या वेदितृविषयत्वात् । तस्माच्चलोपाभावादुभयमपि तत्र निहन्यते ॥</p>
<p>इति सप्तमे षष्ठोनुवाकः ॥</p>
<h2 id="समय-वयपयकणडम">सौम्यं वायपेयकाण्डम्</h2>
<ul>
<li>वाजपेयसङ्गता आध्वर्यवा मन्त्राः</li>
</ul>
<h2 id="अनवक-७-रथपवहरणवषयमनतरभधनम">अनुवाकः ७ रथोपावहरणविषयमन्त्राभिधानम्</h2>
<h3 id="सवतरहममनतर">सावित्रहोममन्त्रः</h3>
<h3 id="मनतर-132">मन्त्रः</h3>
<p>देव॑ सवित॒ᳶ प्रसु॑व य॒ज्ञम्प्रसु॑व य॒ज्ञप॑ति॒म्भगा॑य दि॒व्यो ग॑न्ध॒र्वः ।</p>
<p>के॒त॒पूᳵ केत॑न्नᳶ पुनातु वा॒चस्पति॒र्वाच॑म॒द्य स्व॑दाति नः  ॥</p>
<h4 id="टक-129">टीका</h4>
<p>1अथ वाजपेयकाण्डं सौम्यम् । तत्र सावित्रं जुहोति - देवसवितरिति जगत्या ॥ &lsquo;सावित्रं जुहोति कर्मणःकर्मणः पुरस्तात्&rsquo; इत्यादि ब्राह्मणम् । हे देव सवितः सर्वस्य प्रसवितः प्रसुव प्रेरय प्रवर्तय यज्ञं वाजपेयं उदयादिभिः । यज्ञपतिं यजमानं च प्रसुव भगाय ऐश्वर्याय अनुष्ठानसामर्थ्याय अन्नाय वा । अन्नेन हि यागस्समाप्यते । दिव्यः दिवमर्हति &lsquo;छन्दसि च&rsquo; इति यः । गन्धर्वः गामुदकं धारयिता वृष्टिद्वारेण यागस्य प्रवर्तयितेति । एवमीदृशस्त्वं प्रसुवेति । <br>
केतपूः केतस्यान्नस्य ज्ञानस्य वा प्रजाया वा शोधयिता वायुः सोस्माकं केतं पुनातु पवमानः वाचस्पतिर्देवः प्रजापतिर्मनो वा । सोपि नोस्माकं वाचं अद्यास्मिन् कर्मणि स्वदाति स्वदयतु सुमतिं श्रवणीयां करोतु । लेट्याडागमः ॥</p>
<h3 id="मनतर-133">मन्त्रः</h3>
<p>इन्द्र॑स्य॒ वज्रो॑ऽसि ।<br>
वार्त्र॑घ्नः ।<br>
त्वया॒ऽयँव्वृ॒त्रँव्व॑ध्यात्  ॥</p>
<h4 id="टक-130">टीका</h4>
<p>2रथमुपावहरति - इन्द्रस्येति यजुषा ॥ इन्द्रस्य यो वज्रस्स एव त्वमसि । अमित्रवधसाधनत्वसामर्थ्यात् भाव [तद्भाव?] उपचर्यते । यद्वा - वजित्वा गतो [वज गतौ] वज्रः । औणादिको रः [रन्] । रथ उच्यते । इन्द्रस्य रथोसि [सीति] स्तूयते । इन्द्रस्य रथो विशेष्यते - वार्त्रघ्नः वृत्रघ्नोयं वार्त्रघ्नः । उत्सादित्वादञ् । यं रथमारुह्य वृत्रमसुरमिन्द्रो हतवान् स एव रथस्त्वमसीति । तस्मात्त्वयाऽयं यजमानो वृत्रं वारकं छादयितारममित्रं वध्यात् । आशिषि लिङ् । &lsquo;हनो वध लिङि&rsquo; इति वधादेशः ॥</p>
<h3 id="मनतर-134">मन्त्रः</h3>
<p>वाज॑स्य॒ नु प्र॑स॒वे मा॒तर॑म्म॒हीमदि॑ति॒न्नाम॒ वच॑सा करामहे ।<br>
यस्या॑मि॒दँव्विश्व॒म्भुव॑नमावि॒वेश॒ तस्या᳚न्नो दे॒वस्स॑वि॒ता धर्म॑ साविषत्  ॥</p>
<h4 id="टक-131">टीका</h4>
<p>2अन्तर्वेद्यभ्यावर्तयति - वाजस्येति जगत्या ॥ वाजस्यान्नस्य प्रसवे उत्पत्तौ उत्पत्त्यर्थम् । थाथादिनोत्तरपदान्तोदात्तत्वम् । मातरं अन्नस्य निर्मातारं महीं पृथिवीं अदितिं नाम । अदितिरदीनाऽखण्डना वा । एवं स्वभाववन्नामधेयां वचसा स्तुत्या करामहे कुर्महे । अदितिस्वभावामेनामन्नप्रसवनार्थं स्तुम इत्यर्थः । व्यत्ययेन शप् ।<br>
किञ्च - यस्यामिदं विश्वं भुवनं भूतजातं आविवेश उपरि सुखेन वर्तते । तस्यामस्यां नोस्माकं धर्म धारणं रथस्य देवस्सविता साविषत् अनुजानातु । सुवतेर्लेटि &lsquo;सिब्बहुलं लेटि&rsquo; इति सिब्विकरणस्य लुक्, इतश्च लोपः, गुणे कृते छान्दसं दीर्घत्वम् । यद्वा - छान्दसो लुङ्, सिचि वृद्धिः, ईटोपवादोडागमः &lsquo;अमाङ्योगेपि&rsquo; इति धातोरडभावः ॥</p>
<h3 id="मनतर-135">मन्त्रः</h3>
<p>[संयुक्तमन्त्रः - अ॒फ्सु [32] अ॒न्तर॒मृत॑म॒फ्सु भे॑ष॒जम॒पामु॒त  प्रश॑स्ति॒ष्वश्वा॑ भवथ वाजिनः ॥ ]</p>
<p>अ॒फ्स्व॑न्तर॒मृत॑म॒फ्सु भे॑ष॒जम॒पामु॒त प्रश॑स्ति॒षु ।<br>
अश्वा॑ भवथ वाजिनः  ॥</p>
<h4 id="टक-132">टीका</h4>
<p>4अश्वानप्सु स्नापयति - अप्स्वन्तरिति पुरउष्णिहा ॥ अप्स्वन्तरममृतं वर्तते अमरणत्वम् । अप्स्वेव भेषजं अमृतत्वस्य साधनम् । &lsquo;ऊडिदम्&rsquo; इति सप्तम्या उदात्तत्वम् । पूर्वत्र &lsquo;उदात्तस्वरितयोः&rsquo; इति संहितायां स्वरितत्वम् । अमृतस्य स्वर उक्तः । तस्माद्या अन्या अप्यपां प्रशस्तयः प्रशस्तगुणाः तासु सर्वास्वपि हे अश्वा भवथ तत्सम्बन्धाद्यूयमपि तत्स्वभावा भवथ । हे वाजिनः अन्नवन्तः ।</p>
<p>अत्र पादादित्वादश्वा इति न निहन्यते । षाष्ठिकमामन्त्रिताद्युदात्तत्वम् ; तस्य च व्यत्ययेन विद्यमानवत्त्वाभावः । यद्वा - नाश्वा इत्यामन्त्रितम् । अपां प्रशस्तिष्वश्वा व्याप्तिमन्तो भवथ हे वाजिन इति । सर्वमिष्टं सिद्धम् । &lsquo;तादौ च निति&rsquo; इति गतेः प्रकृतिस्वरत्वम् ॥</p>
<h3 id="मनतर-136">मन्त्रः</h3>
<p>वा॒युर्वा᳚ त्वा॒ मनु॑र्वा त्वा गन्ध॒र्वास्स॒प्तविꣳ॑शतिः ।</p>
<p>ते अग्रे॒ अश्व॑मायुञ्ज॒न्ते अ॑स्मिञ्ज॒वमाद॑धुः  ॥</p>
<h4 id="टक-133">टीका</h4>
<p>5प्रष्टिवाहिनं रथं युनक्ति - वायुर्वा त्वेत्यनुष्टुभा ॥ वाशब्दस्समुच्चये, विकल्पासम्भवात् । प्राणो मनुः । तद्वानित्येके । प्रसिद्धा [सिद्ध] एवेत्यन्ये । वायुश्च मनुश्च गन्धर्वाश्च । कति पुनस्ते? पञ्चविंशतिरिति ब्रूमः । यदाहुः - सप्तविंशतिस्त इति । सर्वे सम्भूय वायुमनुभ्यां सह सप्तविंशतिसङ्ख्यास्त इत्यर्थः । ते सर्वेपि अग्रं प्रथममस्मत्तः पूर्वमश्वं व्याप्नुवन्तं आयुञ्जन् अयुञ्जत । ततोहं युनज्मीति । छान्दसे लङि छान्दस आडागमः । अटि वा वर्णव्यत्ययेन दीर्घत्वम् ।<br>
किञ्च - ते वाय्वादयोस्मिंस्त्वयि जवं वेगं चादधुः आदधतु । छान्दसो लिट् । वायुश्च त्वां मनुश्च त्वां गन्धर्वाश्च त्वामिति प्रत्येकं योगसम्बधख्यापनाय युष्मच्छब्दावृत्तिः ॥</p>
<h3 id="मनतर-137">मन्त्रः</h3>
<p>[संयुक्तमन्त्रः  -अपा᳚न्नपादाशुहेम॒न्॒य ऊ॒र्मिᳵ क॒कुद्मा॒न्प्रतू᳚र्तिर्वाज॒सात॑म॒स्तेना॒यँव्वाजꣳ॑ सेत्  ॥ ]</p>
<p>अपा᳚न्नपादाशुहेम॒न्॒  य ऊ॒र्मिᳶ &hellip;<br>
क॒कुद्मा॒न्प्रतू᳚र्तिर्वाज॒सात॑मः ।<br>
तेना॒यँव्वाजꣳ॑ सेत्  ॥</p>
<h4 id="टक-134">टीका</h4>
<p>6पृष्ठमश्वस्य प्रतिमार्ष्टि - अपान्नपादिति ककुदुष्णिहा ॥ द्वितीयस्य द्वादशाक्षरत्वात्, ऊर्मिरिति प्रथमपादान्तः । अश्व आमन्त्र्यते - हे अपान्नपात् अपां नप्तश्चतुर्थः । यथा - &lsquo;अद्भ्यः पृथिवी पृथिव्या ओषधयः ओषधीभ्योन्नमन्नादश्वः&rsquo; इति । हे आशुहेमन् आशुगन्तः । हि गतौ, &lsquo;अन्येभ्योपि दृश्यते&rsquo; इति मनिन् । &lsquo;सुबामन्त्रिते&rsquo; इति पराङ्गवद्भावात् षष्ठ्यामन्त्रितसस्मुदायस्य षाष्ठिकमामन्त्रिताद्युदात्तत्वम् । तस्य &lsquo;नामन्त्रिते समानाधिकरणे&rsquo; इत्यविद्यमानत्त्वनिषेधात्परं न निहन्यते । ऊर्मिश्छादयिता अरणशीलो वा यस्तरङ्गः ककुद्मान् प्रधानभूतः ककुत्सम्बन्धी वा प्रतूर्तिः त्वयि प्रतीर्णः त्वामभिगतः । नसत्तनिषत्तादौ निष्ठायां निपातितं निष्ठावद्भावात्क्तिनोपि भवति, &lsquo;तादौ च&rsquo; इति गतेः प्रकृतिस्वरत्वम् । वाजसातमः अन्नस्य सम्भक्तृतमः दातृतमः । &lsquo;जनसनखन&rsquo; इति विट्, &lsquo;विड्वनोः&rsquo; इत्यात्वम् । तेन तादृशेनायं वाजमन्नं सेत् साधय यजमानस्य हे अश्व । लिङ्लेटोरन्यतरः, विकरणस्य लुक् । यद्वा - अयं यजमानः तेन त्वदीयेन वाजं सेत्साधयतु बध्नातु वा । षिञ् बन्धने ॥</p>
<h3 id="मनतर-138">मन्त्रः</h3>
<p>[संयुक्तमन्त्रः  - विष्णो॒ᳵ क्रमो॑ऽसि॒ विष्णोः᳚ क्रा॒न्तम॑सि॒  विष्णो॒र्विक्रा᳚न्तमसि । ]</p>
<p>विष्णो॒ᳵ क्रमो॑ऽसि ।</p>
<h4 id="टक-135">टीका</h4>
<p>7विष्णुक्रमान्क्रमते रथं यजमानोभ्येति - विष्णोरिति ॥ विष्णोर्भगवत एव क्रमोसि गमनसाधनत्वात् । प्रकृष्टस्य विष्णोः क्रमरूपेण स्तूयते रथः विष्णोः क्रमवत् भविष्यसि जयहेतुरिति ।</p>
<h3 id="मनतर-139">मन्त्रः</h3>
<p>विष्णोः᳚ क्रा॒न्तम॑सि ।</p>
<h4 id="टक-136">टीका</h4>
<p>विष्णोः क्रान्तमसि यत्पूर्वं विष्णुना कृतं क्रमणं, तदेव त्वमसि तद्वज्जयसाधनं भविष्यसि अस्माकम् ।</p>
<h3 id="मनतर-140">मन्त्रः</h3>
<p>विष्णो॒र्विक्रा᳚न्तमसि ।</p>
<h4 id="टक-137">टीका</h4>
<p>विष्णोर्वीक्रान्तं विजयः, तदेव त्वमसि तद्वद्विजयसाधनत्वात् । पूर्ववद्गतिस्वरः ॥</p>
<h3 id="मनतर-141">मन्त्रः</h3>
<p>अ॒ङ्कौ न्य॒ङ्काव॒भितो॒ रथँ॒य्यौ<br>
ध्वा॒न्तँव्वा॑ता॒ग्रमनु॑ स॒ञ्चर॑न्तौ ।<br>
दू॒रेहे॑तिरिन्द्रि॒यावा᳚न्पत॒त्री<br>
ते नो॒ऽग्नय॒ᳶ पप्र॑यᳶ पारयन्तु ॥ [33]</p>
<h4 id="टक-138">टीका</h4>
<p>8रथस्य चक्रे पक्षसी वाभिमृशति - अङ्काविति त्रिष्टुभा ॥ अङ्कौ लक्षणभूतौ रथस्य । अकि लक्षणे, करणे घञ् । अञ्चतेर्वा । याभ्यां रथोञ्चति गच्छति तादृशौ । उञ्छादिर्द्रष्टव्यः । न्यङ्कौ नियतगमनौ निश्चितगमनौ वा । क्व? अभितो रथं रथस्य पार्श्वयोः यौ नियतगमनौ । &lsquo;नेरनिधाने&rsquo; इत्युत्तरपदान्तोदात्तत्वम् । ध्वान्तं शब्दितं शब्दवत् । णिचि व्यत्ययेनेडभावः । वाताग्नं वातस्य पूर्वभागं अनुसञ्चरन्तौ शीघ्रतया वातमतिलङ्घ्य चरन्तौ तावङ्कौ । दूरेहेतिः, इन्द्रियावान्, पतत्रीत्येतन्नामानस्त्रयो नोस्माकमग्नयः पप्रयः पूरयितारः कर्मणाम् । एतावङ्कौ पारयन्तु कर्मणि समर्थौ कुर्वन्तु । यद्वा - नोस्माकं पप्रयः अस्मद्धितार्थं तौ पारयन्तु । प्रा पूरणे, छान्दसस्य लिटः &lsquo;आदृगमहन&rsquo; इति किन्प्रत्ययः । ते इति वा लिङ्गव्यत्ययः ; तावित्यर्थः । पक्षसी वा विशेष्येते ; &lsquo;अङ्कसाधने ते पक्षसी पारयन्त्विति । पार तीर कर्मसमाप्तौ ॥</p>
<p>इति सप्तमे सप्तमोनुवाकः ॥</p>
<h2 id="अनवक-८--वजपयपयकत-रथरहण-रथधवनमनतरभधनम">अनुवाकः ८ ( वाजपेयोपयुक्त) रथारोहण-रथधावनमन्त्राभिधानम्‌</h2>
<h3 id="मनतर-142">मन्त्रः</h3>
<p>दे॒वस्या॒हꣳ स॑वि॒तुᳶ प्र॑स॒वे बृह॒स्पति॑ना वाज॒जिता॒ वाज॑ञ्जेषम् ।</p>
<h4 id="टक-139">टीका</h4>
<p>1रथमातिष्ठति तमनुमन्त्रयते - देवस्येति यजुषा ॥ सवितुः सर्वस्य प्रेरयितुः देवस्याहं प्रसवे अनुज्ञायां अनुज्ञां लब्ध्वैव न स्वातन्त्र्येण बृहस्पतिना ब्रह्मणा साधनभूतेन वाजजिता अन्नं जितवता वशीकृतसर्वान्नेन ; अतस्तेनाहं वाजमन्नं जेषं जयेयम् । लेटि &lsquo;सिब्बहुलं लेटि&rsquo; इति सिप्, मिपोडागमः, इतश्च लोपः । बृहस्पतिशब्दे &lsquo;तद्बृहतोः&rsquo; इति सुट्, वनस्पत्यादित्वात्पूर्वोत्तरपदयोर्युगपत्प्रकृतिस्वरत्वम् ॥</p>
<h3 id="मनतर-143">मन्त्रः</h3>
<p>दे॒वस्या॒हꣳ स॑वि॒तुᳶ प्र॑स॒वे बृह॒स्पति॑ना वाज॒जिता॒ वर्षि॑ष्ठ॒न्नाकꣳ॑ रुहेयम् ।</p>
<h4 id="टक-140">टीका</h4>
<p>2चात्वाले रथचक्रं निमितं ब्रह्माधिरोहति तमभिमन्त्रयते - देवस्येति ॥ गतम् । वर्षिष्ठं वृद्धतमं नाकं स्वर्गं स्वर्गस्थनीयं चक्रं रुहेयमारोहामि नाकमेव वानेन निमित्तेनारुहेयम् । &lsquo;लिङ्याशिष्यङ्&rsquo; ॥</p>
<h3 id="मनतर-144">मन्त्रः</h3>
<p>[संयुक्तमन्त्रः - इन्द्रा॑य॒ वाचँ॑व्वद॒तेन्द्रँ॒व्वाज॑ञ्जापय॒तेन्द्रो॒ वाज॑मजयित् । ]</p>
<p>इन्द्रा॑य॒ वाचँ॑व्वद॒त ।<br>
इन्द्रँ॒व्वाज॑ञ्जापयत ।<br>
इन्द्रो॒ वाज॑मजयित् ।</p>
<h4 id="टक-141">टीका</h4>
<p>3दुन्दुभिं संह्रादयति - इन्द्रायेति ॥ इन्द्रायेन्द्रार्थं सर्वे वाचं वदत तस्य स्वामित्वात् यथेन्द्रो जयति तथा शब्दयत । यजमान एव वा ऐश्वर्ययोगादिन्द्रः ; तस्य शोभनां वाचं वदत । इन्द्रं वाजं जापयत । &lsquo;क्रीङ्जीनां णौ&rsquo; इत्यात्वम्, &lsquo;अर्तिह्री&rsquo; इत्यादिना पुक् । इन्द्रश्च वाजमन्नमजयित् अजयत् । जयतेश्छान्दसे लङि वर्णयत्ययेन शप इकारः । शपो वा लुकि तिप इडागमः ॥</p>
<h3 id="मनतर-145">मन्त्रः</h3>
<p>अश्वा॑जनि वाजिनि॒ वाजे॑षु वाजिनीव॒ति ।<br>
अश्वा᳚न्थ्स॒मथ्सु॑ वाजय  ॥</p>
<h4 id="टक-142">टीका</h4>
<p>4अश्वाजनीं प्रयच्छति - अश्वाजनीति गायत्र्या ॥ याऽश्वानाजयति गमयति साश्वाजनी कशोच्यते । वाजिनी अन्नवीती यज्ञसाधनद्वारेण । यद्वा - वेगवती ; अश्वानां वेगहेतुत्वात् । वाजेषु अन्नेषु साध्येषु वाजिनीवती वेगवत्या गत्या तद्वती । यद्वा - वेगवत्याश्वपङ्क्त्या तद्वती । सा त्वमश्वान् समत्सु सङ्ग्रामेषु वाजय गमय । सह माद्यन्त्यास्विति समदः ॥</p>
<h3 id="मनतर-146">मन्त्रः</h3>
<p>अर्वा॑सि ।</p>
<h4 id="टक-143">टीका</h4>
<p>5-7तयाश्वान् समवक्षिणोति - अर्वासीति ॥ अर्वा अरणकुशलः । &lsquo;अन्येभ्योपि दृश्यन्ते&rsquo; इति वनिप् । तादृशोसीति दक्षिणम् ।</p>
<h3 id="मनतर-147">मन्त्रः</h3>
<p>सप्ति॑रसि ।</p>
<h4 id="टक-144">टीका</h4>
<p>सप्तिः । षप समवाये । सङ्ग्रामेषु सहसा समवैति । तादृशोसीति मध्यमम् ।</p>
<h3 id="मनतर-148">मन्त्रः</h3>
<p>वा॒ज्य॑सि ।</p>
<h4 id="टक-145">टीका</h4>
<p>वाजी वेगवान् अन्नवान्वा । तादृशोसीत्युत्तरम् । उक्तमुदात्तयणः परस्यानुदात्तस्य स्वरितत्वम् । अग्निर्वा अर्वा । वायुस्सप्तिः । आदित्यो वजी ।&rsquo; इत्यादि ब्राह्मणम् ॥</p>
<h3 id="मनतर-149">मन्त्रः</h3>
<p>वाजि॑नो॒ वाज॑न्धावत ।</p>
<h4 id="टक-146">टीका</h4>
<p>8-9अश्वानाजिशिरोभ्यावर्तयति - वाजिन इति द्वाभ्याम् । तत्राद्या द्विपदा गायत्री ॥ हे वाजिनः अश्वा वाजमन्नं प्रति धावत वाजं साधयितुं शीघ्रं गच्छत । सर्तेर्वेगितायां गतौ धावादेशः ।</p>
<h3 id="मनतर-150">मन्त्रः</h3>
<p>म॒रुता᳚म्प्रस॒वे ज॑यत ।</p>
<h4 id="टक-147">टीका</h4>
<p>मरुतां प्रसवेऽनुज्ञायां जयतान्नम् । ते हि युष्मानाज्ञापयन्ति ; यूयं चास्माकं जयत ।</p>
<h3 id="मनतर-151">मन्त्रः</h3>
<p>वि योज॑ना मिमीध्वम् ।</p>
<h4 id="टक-148">टीका</h4>
<p>कथं धावतीति चेत् - वियोजनेति । इयं त्रिपदोपमा प्रतिष्ठा वा ; &lsquo;षट्कसप्तकाष्टकैर्विवर्धमाना । विपरीता प्रतिष्ठा&rsquo; इति । ककुद्मती वा, &lsquo;एतस्मिन् पञ्चमे सर्वं छन्दः शङ्कुमती । षट्के ककुद्मती&rsquo; । योजना योजनानि विमिमीध्वं बहून्यपि योजनानि मिमीध्वम् । गमनशैघ्र्येण विमितानि परिमितानि अल्पानीव कुरुध्वम् । माङ् माने ।</p>
<h3 id="मनतर-152">मन्त्रः</h3>
<p>अध्व॑नस्स्कभ्नीत [34] ।</p>
<h4 id="टक-149">टीका</h4>
<p>किञ्च - अध्वनो मार्गान् स्कभ्नीत स्तम्भयत शीघ्रया गत्या हितानि कुरुत ।</p>
<h3 id="मनतर-153">मन्त्रः</h3>
<p>काष्ठा᳚ङ्गच्छत ।</p>
<h4 id="टक-150">टीका</h4>
<p>काष्ठामध्वसमाप्तिं आजिशिरो गच्छत । गन्तव्यमध्वानं शीघ्रं लङ्घयतेति यावत् ॥</p>
<h3 id="मनतर-154">मन्त्रः</h3>
<p>वाजे॑वाजेऽवत वाजिनो नो॒ धने॑षु विप्रा अमृता ऋतज्ञाः  ॥<br>
अ॒स्य मध्व॑ᳶ पिबत मा॒दय॑ध्वन्तृ॒प्ता या॑त प॒थिभि॑र्देव॒यानैः᳚  ॥</p>
<h4 id="टक-151">टीका</h4>
<p>10अश्वान् धावतोनुमन्त्रयते - वाजेवाज इत्यादिभिश्चतसृभिः । आद्या त्रिष्टुप् । &lsquo;वाजिनो नः&rsquo; इति प्रथमपादान्तः ॥ वाजेवाजे अन्नेऽन्ने साध्ये वाजिनः अश्वाः अस्मानवत रक्षत तल्लम्भयित्वा ।</p>
<p>किञ्च - धनेषु अवतेति वनानि चास्मान् लम्भयत । हे विप्रा मेधाविनः यथा तद्रागिणः अमृताः अमरणाः ऋतज्ञाः सत्यज्ञास्सत्यवन्तः अस्य मध्वः मधुसदृशस्य घृतस्य पिबत । पूर्ववत्कर्मणि षष्ठी । नुमभावश्छान्दसः । पीत्वा च मादयध्वं तृप्यत । मद तृप्तियोगे, चुरादिरनुदात्तेत् । तृप्ताश्च यात गच्छत । पथिभिर्मार्गैर्देवयानैः देवा यैर्गच्छन्ति, तैर्मनोहरैः । कृदुत्तरपदप्रकृतिस्वरत्वम् । &lsquo;लिति&rsquo; इति प्रत्ययात्पूर्वस्योदात्तत्वम् ॥</p>
<h3 id="मनतर-155">मन्त्रः</h3>
<p>ते नो॒ अर्व॑न्तो हवन॒श्रुतो॒ हवँ॒व्विश्वे॑ शृण्वन्तु वा॒जिनः॑  ॥</p>
<h4 id="टक-152">टीका</h4>
<p>11 ते नो अर्वन्त इति द्विपदा विराट् । &lsquo;विराड्जागतगायत्राभ्याम्&rsquo; इति ॥ हे अर्वन्तः अरणकुशलाः । अर्तेः &lsquo;अन्येभ्योपि दृश्यन्ते&rsquo; इति वनिप् । &lsquo;अर्वणस्त्रसावनयः&rsquo; । हवनश्रुतः आह्वानस्य श्रोतारः ते वाजिनोश्वाः अस्माकं हवं आह्वानं शृण्वन्तु विश्वे सर्वेपि । &lsquo;भावेनुपसर्गस्य&rsquo; इति अप्, सम्प्रसारणं च ॥</p>
<h3 id="मनतर-156">मन्त्रः</h3>
<p>मि॒तद्र॑वस्सहस्र॒सा मे॒धसा॑ता सनि॒ष्यवः॑ ।<br>
म॒हो ये रत्नꣳ॑ समि॒थेषु॑ जभ्रि॒रे ।।</p>
<h4 id="टक-153">टीका</h4>
<p>12मितद्रव इति परोष्णिक् अस्तारपङ्क्तिर्वा, &lsquo;परौ चेद्द्वादशाक्षरावास्तारपङ्क्तिः&rsquo; इति ॥ मितमल्पमिव महान्तमपि पन्थानं द्रवन्ति गच्छन्तीति मितद्रवः । यद्वा - मितं शीघ्रं गच्छन्तीति मितद्रवः । &lsquo;मितद्व्रादिभ्य उपसङ्ख्यानम्&rsquo; इति डुप्रत्ययः, दासीभारादिर्द्रष्टव्यः । मितं द्रवणं येषामिति वा बहुव्रीहिः । सहस्रसाः सहस्रस्य महतो धनराशेः सनितारः । पूर्ववद्विच्प्रत्यय अकारश्च । मेधसाता मेधस्य सननं सम्भजनं मेधसातिः यज्ञप्राप्तिः । तस्मिन्निमित्ते यतमानाः । &lsquo;जनसनखनां सञ्झलोः&rsquo; इत्यात्वम्, &lsquo;सुपां सुलुक्&rsquo; इति सप्तम्या डादेशः, दासीभारादिः । सनिष्यवः सनिस्सननीयं धनं वा संविभजनम् । सनेरिसिप्रत्ययः, तदन्तात् &lsquo;सुप आत्मनः&rsquo; इति क्यच् । इप्रत्ययान्ताद्वा क्यचि छान्दसस्सुडागमः ।<br>
किञ्च - ये वाजिनस्समिधेषु सङ्ग्रामेषु । &lsquo;समीणः&rsquo; इति ढक्प्रत्ययः । महः महतः महाबलस्य शत्रोः रत्नं धनं जभ्रिरे हरन्ति । छान्दसो लिट् । &lsquo;हृग्रहोर्भः&rsquo; इति भत्वम् ॥</p>
<h3 id="मनतर-157">मन्त्रः</h3>
<p>शन्नो॑ भवन्तु वा॒जिनो॒ हवे॑षु<br>
दे॒वता॑ता मि॒तद्र॑वस्स्व॒र्काः ।<br>
ज॒म्भय॒न्तोऽहिँ॒व्वृक॒ꣳ॒ ..<br>
रख्षाꣳ॑सि॒ सने᳚म्य॒स्मद्यु॑यवन्न् [35] अमी॑वाः  ॥</p>
<h4 id="टक-154">टीका</h4>
<p>13शं नो भवन्त्विति त्रिष्टुप् । अस्तारपङ्क्तिपक्षे देवतातेत्यादिः त्रिपदा त्रिष्टुप् ॥ नोस्माकं शं भवन्तु सुखहेतवो भवन्तु हवेषु आह्वानेषु । पूर्ववदप् । वाजिनोश्वाः देवताता देवास्तायन्ते विस्तार्यन्ते पृथक्पृथगाराध्यन्तेस्मिन्निति देवतातिर्यज्ञः । परमप्यनुनासिकलोपं बाधित्वा व्यत्ययेन &lsquo;अनुनासिकस्य क्विझलोः&rsquo; इति पूर्वपदस्य दीर्घत्वम्, तत्रानुनासिकलोपः, पूर्ववत्सप्तम्या डादेशः । दासीभारादिः । मितद्रवः व्याख्यातम् । स्वर्काः शोभनगमनाः शोभनस्तुतयो वा । &lsquo;नञ्सूभ्याम्&rsquo; इति स्वरः । जम्भयन्तः भञ्जयन्तः अहिमागत्य हन्तारं वृकं हिंसकं चोरादिकं रक्षांसि च । यद्वा - अहिमागत्य हन्तारं वृकमपहर्तारम् । कुक वृक आदाने, इगुपधात्कः । रक्षांसि धर्मविघ्नकारीणि । सनेमि क्षिप्रमित्येके, पुराणमित्यन्ये । अस्मदस्मत्तः युयवन् यावयन्तु पृथक्कुर्वन्तु ।<br>
किञ्च - अमीवाः रोगांश्च युयवन्नित्येव । आगत्य हिंसन्तीत्यमीवाः । मीयतेराङ्पूर्वाद्वप्रत्ययः, उपसर्गस्य च ह्रस्वत्वं निपात्यते । यौतेर्लेटि शपश्लुः, &lsquo;छन्दस्युभयथा&rsquo; इत्यार्धधातुकत्वात् ङित्त्वाभावे गुणः ॥</p>
<h3 id="मनतर-158">मन्त्रः</h3>
<p>ए॒ष स्य वा॒जी ख्षि॑प॒णिन्तु॑रण्यति<br>
ग्री॒वाया᳚म्ब॒द्धो अ॑पिक॒ख्ष आ॒सनि॑ ।<br>
क्रतु॑न्दधि॒क्रा अनु॑ स॒न्तवी᳚त्वत्..<br>
प॒थामङ्का॒ꣳ॒स्यन्वा॒पनी॑फणत्  ॥</p>
<h4 id="टक-155">टीका</h4>
<p>14प्रत्याधावतोनुमन्त्रयते - एष स्य इति जगती ॥ स्योश्वः सामान्येनोच्यते । एष स्यः स एषः वाजी अश्वः । &lsquo;स्यश्छन्दसि बहुलम्&rsquo; इति सुलोपः । क्षिपणिं कशां क्षिप्यतेनयेत्यनिः । तुरण्यति त्वरयन्नतीव शीघ्रं प्रस्थापयति । तुरण त्वरायाम्, कण्ड्वादिरन्तर्भावितण्यर्थः । विभक्तिव्यत्ययो वा । क्षिपण्या क्षिपणिप्रहारेण त्वरयते तूर्णं गच्छति । ग्रीवायां बद्धः उरोवङ्घ्रेण अपिकक्षे कक्षेपि कक्ष्यया बद्ध इत्येव । &lsquo;सुप्सुपा&rsquo; इति समासः । यद्वा - कक्ष्यायामपीतः अपिकक्षः अवयवविशेषः यत्र कक्ष्यया बद्ध्यते । निरुदकादित्वादुत्तरपदान्तोदात्तत्वम् । आसनि आस्ये च बद्धः खलीनेन । &lsquo;पद्दन्&rsquo; इत्यादिना आसन्नादेशः । एवमेसु स्थानेषु बद्धोप्येवं शीघ्रो भवतीति अन्यो ह्येषामेकत्रापि बद्धश्चलितुमपि न शक्नोतीति भावः । <br>
पुनश्च विशेष्यते - क्रतुं सादिनः प्रज्ञामभिप्रायं कर्म वात्मीयं यन्महाश्वानामुचितं भवति ; तत् अनुसन्तवीत्वत् अनुसंवर्धमानः अनुविदधान इति यावत् । अनुक्रमेण वा संवर्धयन् । तु इति वृद्धिकर्मा, ततो यङ्लुकि &lsquo;गुणो यङ्लुकोः&rsquo; इति गुणे कृते अभ्यासस्येडागमः, शतरि &lsquo;अभ्यस्तानामादिः&rsquo; इत्याद्युदात्तत्वम्, कृदुत्तरपदप्रकृतिस्वरत्वम् । दधिक्राः धारकान् पर्वतादीन् क्रामन् दूरस्थानपि सहसावक्रामन्निति यावत् । (पर्वतादीन् माक्षि वा । &lsquo;जनसन&rsquo; इत्यादिना विट्, &lsquo;विड्वनोरनुनासिकस्यात्&rsquo; इत्यात्वम् ।</p>
<p>पुनश्च विशेष्यते - पथां मार्गाणां अङ्कांसि लक्ष्मस्थानीयानि कुटिलानि निम्नोन्नतत्वादीनि वा । अकि लक्षणे, असुन् । अन्वापनीफणत् अनुक्रमेण ऋजुत्वं समत्वं च पथामापादयन् । दाधर्त्यादौ निपात्यते, पूर्ववत्स्वरः । एवं कुर्वन् तुरण्यति ॥</p>
<h3 id="मनतर-159">मन्त्रः</h3>
<p>उ॒त स्मा᳚स्य॒ द्रव॑तस्तुरण्य॒तᳶ प॒र्णन्न वेरनु॑ वाति प्रग॒र्धिनः॑ ।<br>
श्ये॒नस्ये॑व॒ ध्रज॑तो अङ्क॒सम्परि॑ दधि॒क्राव्ण्ण॑स्स॒होर्जा तरि॑त्रतः  ॥</p>
<h4 id="टक-156">टीका</h4>
<p>15उत स्मेत्यादि ॥ स्मेति पादपूरणे । अपि चास्य द्रवतः गच्छतः तुरण्यतः त्वरमाणस्य । &lsquo;शतुरनुमः&rsquo; इति षष्ठ्या उदात्तत्वम् । अस्येत्यन्वादेशानुदात्तत्वम् । प्रगर्धिनः गन्तव्याक्रमणाभिकाङ्क्षिणः अस्याश्वस्याङ्कसं देहासक्तं चामरादिकं वस्त्रादिकं चास्य लक्षणभूतं तत्सर्वं परितः सर्वस्मिन्नपि देहे विद्यमानं अनुवाति गच्छति । अङ्कतेरौणादिकोसिच्प्रत्ययः । कस्येव किमिव चेत्यत्राह - श्येनस्येव वेः पक्षिणः ध्राजतो गच्छतः । ध्रज गतौ । पर्णं न पत्रमिव पत्रार्थं प्रगर्धिनः आमिषार्थिनः । अनेकेवशब्दाद्वाक्यार्थोपमा भवतीति द्वयोरुपमार्थीययोरुपादानम् । अश्वो विश्ष्यते - दधिक्राव्णः व्याख्यातः । ऊर्जा बलेन सह तरित्रतः भृशं तरतः । यद्वा - ऊर्जा अन्नेन आमिषादिना सह तरतः श्येनस्येव । वेगवत्त्वातिशयप्रदर्शनार्थं चेदम् । तरतेर्यङ्लुगन्तस्य तत्रैव निपात्यते, &lsquo;शतुरनुमः&rsquo; इत्येतद्बाधित्वा परत्वात् &lsquo;अभ्यस्तानामादिः&rsquo; इत्याद्युदात्तत्वं भवति । &lsquo;सावेकाचः&rsquo; इत्यूर्जस्तृतीयाया उदात्तत्वम् ॥</p>
<h3 id="मनतर-160">मन्त्रः</h3>
<p>आ मा॒ वाज॑स्य प्रस॒वो ज॑गम्या॒दा द्यावा॑पृथि॒वी वि॒श्वश॑म्भू ।<br>
आ मा॑ गन्ताम्पि॒तरा᳚ [36] मा॒तरा॒ चाऽऽमा॒ सोमो॑ अमृत॒त्वाय॑ गम्यात्  ॥</p>
<h4 id="टक-157">टीका</h4>
<p>16रथविमोचनीयं जुहोति - आ मा वाजस्येति त्रिष्टुभा ॥ वाजस्यान्नस्य प्रसवः प्रसूतिः उत्पत्तिः मा मां आजगम्यात् आगच्छेत् । लिङि शपश्श्लुः । अन्नं ममोत्पद्यतामित्यर्थः । किङ्च - द्यावापृथिवी द्यावापृथिव्यौ च मामागच्छेताम् । विश्वशम्भू विश्वस्य शं सुखं भावयन्त्यौ । मितद्व्रादित्वाड्डुप्रत्ययः । क्विपि वा द्विवचनस्य पूर्वसवर्णदीर्घत्वम् ।</p>
<p>किञ्च - पितरा मातरा च पिता माता च मामागच्छेताम् । लेटि शपो लुक्, &lsquo;पितरा मातरा च छन्दसि&rsquo; इति निपात्यते । यद्वा - उभयत्रापि &lsquo;सुपां सुलुक्&rsquo;, इति सोराकारः ।<br>
किञ्च - सोमश्च मामृतत्वाय अमरणत्वाय गम्यादागच्छेत् । लिङि शपो लुक् । आशिषि लिङ्वा ॥</p>
<h3 id="मनतर-161">मन्त्रः</h3>
<p>वाजि॑नो वाजजितो॒ वाजꣳ॑ सरि॒ष्यन्तो॒ वाज॑ञ्जे॒ष्यन्तो॒ बृह॒स्पते᳚र्भा॒गमव॑ जिघ्रत ।</p>
<h4 id="टक-158">टीका</h4>
<p>17रथयुजोश्वान्नैवारं चरुमवघ्रापयति - वाजिन इति यजुषा ॥ हे वाजिनः अश्वाः वाजजितः वाजमन्नं जेतुमुद्यताः । &lsquo;विभाषितं विशेषवचने बहुवचनम्&rsquo; इति पूर्वस्याविद्यमानवत्त्वाभावः । वाजं वाजहेतुमाजिं सरिष्यन्तस्सर्तुकामाः सृत्वा च वाजमाजिं जेष्यन्तो जेतुकामाः । उभयत्रापि हेतौ शता । सरणार्थं जयार्थं चेत्यर्थः । बृहस्पतेः बार्हस्पत्यस्य चरोर्नैवारस्य भागमवजिघ्रत । बृहस्पतिशब्दे सुट्स्वरावुक्तौ । &lsquo;कर्षात्वतः&rsquo; इति भागशब्दोन्तोदात्तः ॥</p>
<h3 id="मनतर-162">मन्त्रः</h3>
<p>वाजि॑नो वाजजितो॒ वाजꣳ॑ ससृ॒वाꣳसो॒ वाज॑ञ्जिगि॒वाꣳसो॒ बृह॒स्पते᳚र्भा॒गे नि मृ॑ढ्वम् ।</p>
<h4 id="टक-159">टीका</h4>
<p>18आगतवतोवघ्रापयति ॥ हे वाजिनः वाजजितः वाजं ससृवां सः सृतवन्तः वाजं जिगिवांसः जितवन्तः । &lsquo;अभ्यासाच्च&rsquo; इति कुत्वम् । बृहस्पतेर्भागे निमृढ्वं निमार्जयध्वं शुद्धा भवत । मृजूष् शौचालङ्कारयोः, चुरादिराधृषीयः अनुदात्तेत् अकर्मकः, &lsquo;बहुलं छन्दसि&rsquo; इति शपो लुक् । मार्ष्टेर्वा व्यत्ययेनात्मनेपदम् । आत्मानं शोधयतेति ॥</p>
<h3 id="मनतर-163">मन्त्रः</h3>
<p>इ॒यँव्व॒स्सा स॒त्या  स॒न्धाऽभू᳚त्‌।</p>
<h4 id="टक-160">टीका</h4>
<p>19दुन्दुभीन्विमुच्यमानाननुमन्त्रयते - इयं व इति यजुषा ॥ हे दुन्दुभयः इयं वो युष्माकं सा सन्धा सन्धानं सत्या अमोघफलाभूत् ।</p>
<h3 id="मनतर-164">मन्त्रः</h3>
<p>यामिन्द्रे॑ण स॒मध॑ध्व॒मजी॑जिपत ।</p>
<h4 id="टक-161">टीका</h4>
<p>केत्याह - यां सन्धां इन्द्रेण समधध्वं इन्द्रेण सह कृतवन्तः &lsquo;इन्द्राय वाचं वदत&rsquo; इत्यादिका सा सत्याभूदिति ।</p>
<h3 id="मनतर-165">मन्त्रः</h3>
<p>व॒न॒स्प॒त॒य॒  इन्द्रँ॒व्वाजँ॒व्विमु॑च्यध्वम्  ॥  [37]</p>
<h4 id="टक-162">टीका</h4>
<p>किञ्च - हे वनस्पतयः । विकारे प्रकृतिशब्दः । वनस्पतिविकारा हि दुन्दुभयः इन्द्रं वाजमजीजिपत इन्द्रं वाजस्यान्नस्य जेतारं कृतवन्तः । यथोक्तं पूर्वं &lsquo;इन्द्रं वाजं जापयत&rsquo; इति । तच्च तथा कृतवन्तस्थेत्यर्थः । सम्प्रति विमुच्यध्वं विश्राम्यत विमुक्ताः । जयतेर्णौ &lsquo;क्रीङ्जीनां णौ&rsquo; इत्यात्त्वम्, वर्णव्यत्ययेन धातोरिकारः । वनस्पतिशत्ब्दः पारस्करादिः ॥</p>
<p>इति सप्तमे अष्टमोनुवाकः ॥</p>
<h2 id="अनवक-९-यपरहणभधनम">अनुवाकः ९ यूपारोहणाभिधानम्</h2>
<h3 id="मनतर-166">मन्त्रः</h3>
<p>ख्ष॒त्रस्योल्ब॑मसि ।</p>
<h4 id="टक-163">टीका</h4>
<p>1यजमानं तार्प्यं घृताक्तं वस्त्रं परिधापयति - क्षत्रस्येति ॥ केचित्तरुत्वचं तार्प्यमाहुः । क्षत्रस्य धनस्य शरीरलक्षणस्य उल्बं रक्षाधिकरणस्थानीयं वा परिवासस्त्वमसि ॥</p>
<h3 id="मनतर-167">मन्त्रः</h3>
<p>ख्ष॒त्रस्य॒ योनि॑रसि ।</p>
<h4 id="टक-164">टीका</h4>
<p>2दर्भमयं पत्नीं - क्षत्रस्येति ॥ क्षत्रस्य धनस्य योनिः कारणमसि । दर्भमूलत्वाद्धनसाधनानां कर्मणाम् ॥</p>
<h3 id="मनतर-168">मन्त्रः</h3>
<p>जाय॒ एहि॒ सुवो॒ रोहा॑व ।</p>
<h4 id="टक-165">टीका</h4>
<p>3जायामामन्त्रयते - जाये इति ॥ हे जाये एह्यागच्छ सुवः स्वर्गं स्वर्गहेतुं निश्रेणिं रोहाव त्वञ्चाहञ्च किं रोहावेति । &lsquo;चादिलोपे विभाषा&rsquo; इति तिङन्तस्य निघातप्रतिषेधः । &lsquo;स्वरो रोहतौ छन्दसि&rsquo; इत्युत्वम् ॥</p>
<h3 id="मनतर-169">मन्त्रः</h3>
<p>रोहा॑व॒ हि सुवः॑ ।</p>
<h4 id="टक-166">टीका</h4>
<p>4जाया पतिभ्यामा[पतिं प्रत्या]ह - रोहाव इति ॥ एवं भवत्या[त्वा] रोहाव सुवरावाम् । हिशब्दो यस्मादर्थे । यस्मात्सुवः तस्माद्रोहाव इति । अपदात्परत्वान्न निहन्यते, हियोगाच्च ॥</p>
<h3 id="मनतर-170">मन्त्रः</h3>
<p>अ॒हन्ना॑वु॒भयो॒स्सुवो॑ रोख्ष्यामि ।</p>
<h4 id="टक-167">टीका</h4>
<p>5यजमान आह - अहमिति ॥ तर्हि नौ आवयोरुभयोरहं सुवो रोक्ष्यामि । पूर्ववदुत्वम् ॥</p>
<h3 id="मनतर-171">मन्त्रः</h3>
<p>वाज॑श्च +++(अस्तु)+++ ।
प्रस॒वश्च॑ +++(अस्तु)+++ ।
अपि॒जश्च॑  +++(अस्तु)+++
क्रतु॑श्च +++(अस्तु)+++।
सुव॑श्च   +++(अस्तु)+++ ।
मू॒र्धा च॑ +++(अस्तु)+++ ।
व्यश्ञि॑यश्च  +++(अस्तु)+++ ।
अन्त्याय॒नश्च॑ +++(अस्तु)+++ ।
अन्त्य॑श्च   +++(अस्तु)+++।
भौव॒नश्च॑ +++(अस्तु)+++ ।<br>
भुव॑न॒श्च +++(अस्तु)+++।<br>
अधि॑पतिश्च +++(अस्तु)++।</p>
<h4 id="टक-168">टीका</h4>
<p>6वाजप्रसवीया द्वादश स्रुवाहुतीर्जुहोति - वाजश्चेत्यादि ॥ प्राजापत्यास्सर्वाः ; तस्य सर्वमयत्वात् । वाजोन्नम् । प्रसवस्तस्योत्पत्तिः अनुज्ञा वा । थाथादिनोत्तरपदान्तोदात्तत्वम् । अपिजः तस्यैव पुनःपुनरुत्पत्तिः । &lsquo;अन्येषामपि दृश्यते&rsquo; इति डः । क्रतुस्सङ्कल्पः भोगादिविषयः, यागो वा । सुवरादित्यः तस्योत्पत्तौ हेतुः । मूर्धा अहः ; प्रथमोपलब्धेः प्राधान्यात् । व्यश्नियः रात्रिः विविधमन्नं व्याप्तिर्वा व्यश्नः तत्र साधुः व्यश्नियः सर्वपरिणामहेतुत्वात् । आन्त्यायनः मासः, रविगत्योः अन्ते भवे अयने अन्त्ये ; तयोरपत्यस्थानीयत्वात् । संवत्सरो वा अन्त्यः ; सर्वमासान्तभवत्वात् । तस्यापत्यस्थानीयो मास आन्त्यायनः । नडादिर्द्रष्टव्यः । अन्तशब्दाद्वा गर्गादियञन्तात् &lsquo;यञिञोश्च&rsquo; इति फक् । अन्त्यस्संवत्सरः मासानामन्ते भवः । भौवनः प्रजापतिः ; भुवनात् विश्वोपादानादुत्त्पन्नत्त्वात् । भवत्यस्माद्विश्वमिति भुवनः । औणादिकः क्युन्प्रत्ययः । आधिपतिः ततोप्यधिको विश्वस्य पतिः विश्वाधिको देवः । एते वाजादयो मम सन्तु इति शेषः ॥</p>
<h3 id="मनतर-172">मन्त्रः</h3>
<p>आयु॑र्य॒ज्ञेन॑ कल्पताम् ।<br>
प्रा॒णो य॒ज्ञेन॑ कल्पताम् ।<br>
अ॒पा॒नो [38] य॒ज्ञेन॑ कल्पताम् ।<br>
व्या॒नो य॒ज्ञेन॑ कल्पताम् ।<br>
चख्षु॑र्य॒ज्ञेन॑ कल्पताम् ।<br>
श्रोत्रँ॑य्य॒ज्ञेन॑ कल्पताम् ।<br>
मनो॑ य॒ज्ञेन॑ कल्पताम्  ।<br>
वाग्य॒ज्ञेन॑ कल्पताम्  ।<br>
आ॒त्मा य॒ज्ञेन॑ कल्पताम्  ।<br>
य॒ज्ञो य॒ज्ञेन॑ कल्पताम्  ।</p>
<h4 id="टक-169">टीका</h4>
<p>7-16दशभिः कल्पै रोहति - आयुर्यज्ञेनेति ॥ आयुर्जीवनमन्नं वा । तद्यज्ञेनानेन कल्पतां मम सम्पद्यतां यथाश्रुतं भूयात् । प्राणादीनां कल्पनं स्वकार्यकरणसामर्थ्यम् । पदानि व्याख्यातानि । यज्ञस्य कल्पनं अविच्छेदेन प्रवर्तनम् ॥</p>
<h3 id="मनतर-173">मन्त्रः</h3>
<p>(संयुक्तमन्त्रः-  सुव॑र्दे॒वाꣳ अ॑गन्मा॒मृता॑ अभूम प्र॒जाप॑तेᳶ प्र॒जा अ॑भूम॒ सम॒हम्प्र॒जया॒ सम्मया᳚ प्र॒जा )</p>
<p>सुव॑र्दे॒वाꣳ अ॑गन् ।</p>
<h4 id="टक-170">टीका</h4>
<p>17आरुह्य बाहू उद्गृह्णाति - सुवरिति ॥ सुवः स्वर्गं देवांश्च तत्रस्थान् सर्वान् अगन्म गतवन्तो वयम् । &lsquo;अस्मदो द्वयोश्च&rsquo; इत्येकस्मिन् बहुवचनम् । अनेन निश्रेण्यारोहेन स्वर्गं देवांश्च प्राप्ता वयमिति । छान्दसो भविष्यति लङ् । अनेनारोहणेन स्वर्गं देवांश्च गमिष्यामो वयमिति । &lsquo;आशंसायां भूतवच्च&rsquo; इति वा भविष्यति भूतप्रत्ययः । सांहितिकौ रुत्वानुनासिकौ ।</p>
<h3 id="मनतर-174">मन्त्रः</h3>
<p>मा॒मृता॑ अभूम ।</p>
<h4 id="टक-171">टीका</h4>
<p>अमृता अमरणा अभूम भविष्यामो वा । &lsquo;न ञो जरमर&rsquo; इत्युत्तरपदाद्युत्तम् ।</p>
<h3 id="मनतर-175">मन्त्रः</h3>
<p>प्र॒जाप॑तेᳶ प्र॒जा अ॑भूम ।</p>
<p>सम॒हम्प्र॒जया ।</p>
<p>सम्मया᳚ प्र॒जा ।</p>
<h4 id="टक-172">टीका</h4>
<p>प्रजापतेः सर्वस्य पितुः प्रजा अभूम वयं सम्प्रति प्रजास्सञ्जाताः ; प्रजाकार्यकरत्वात् । पूर्वमप्रजा इति भावः । &lsquo;पत्यावैश्वर्ये&rsquo; इति प्रजापतौ पूर्वपदप्रकृतिस्वरत्वम् ॥</p>
<ul>
<li>ससाधनां क्रियामुपसर्ग आहेति योग्यभूतगमनक्रियोपस्थानात् प्रजया सङ्गसीयेति लाभादेवमुक्तम् ॥</li>
</ul>
<h3 id="मनतर-176">मन्त्रः</h3>
<p>सम॒हꣳ रा॒यस्पोषे॑ण ।<br>
सम्मया॑ रा॒यस्पोषः॑ ।</p>
<h4 id="टक-173">टीका</h4>
<p>18इमं लोकं प्रत्यवेक्षते -   समहमिति ॥ ससाधनां क्रियामुपसर्ग आह । अहं प्रजया अपत्यादिना सङ्गच्छेय । प्रजा मया सञ्जच्छताम् । तथा रायो धनस्य पोषेणाहं सञ्गच्छेय । रायश्च पोषश्च मया सङ्गच्छताम् । रायो विभक्त्युदात्तत्वं सत्वं चोक्तम् ॥</p>
<ul>
<li>
<p>सम॒हम्प्र॒जया᳚ +++(भूयासम्)+++ ।</p>
<ul>
<li>उपीतष्ठते - समहमिति ॥ ससाधनां क्रियामुपसर्ग आह । सा &lsquo;सं ज्योतिषाभूवम्&rsquo; इति मन्त्रान्तरेऽनन्तरप्रकृतत्वात्भवतिक्रियेति विज्ञायते, गमनक्रिया वा । अहं प्रजया सम्भूयासम्, सङ्गंसीय वा ।</li>
</ul>
</li>
<li>
<p>सम्मया᳚ प्र॒जा +++(भूयात्)+++।</p>
<ul>
<li>प्रजा च मया सह सम्भूयात्, सङ्गंसीष्ट वा ।</li>
</ul>
</li>
<li>
<p>सम॒हꣳ रा॒यस्पोषे॑ण +++(भूयासम्)+++ ।</p>
<ul>
<li>रायो धनस्य क्षेत्रपश्वादेः पोषेण पुष्ट्याहं सम्भूयासं, सङ्गंसीय वा ।</li>
</ul>
</li>
<li>
<p>सम्मया॑ रा॒यस्पोषः॑  +++(भूयात्)+++ ।</p>
<ul>
<li>रायस्पोषश्च मया सह सम्भूयात् सङ्गंसीष्ट वा ॥</li>
</ul>
</li>
</ul>
<h3 id="मनतर-177">मन्त्रः</h3>
<p>[संयुक्तमन्त्रः- अन्ना॑य त्वा॒ऽन्नाद्या॑य त्वा॒ वाजा॑य त्वा वाजजि॒त्यायै᳚ त्वा॒ऽमृत॑मसि॒ पुष्टि॑रसि प्र॒जन॑नमसि ॥]</p>
<p>अन्ना॑य त्वा +++(हन्मि)+++।<br>
अन्नाद्या॑य त्वा +++(हन्मि)+++।<br>
वाजा॑य त्वा +++(हन्मि)+++।<br>
वाजजि॒त्यायै᳚ त्वा +++(हन्मि)+++।</p>
<h4 id="टक-174">टीका</h4>
<p>19-22 यजमानमासपुटैर्घ्नन्ति ऋत्विजः - अन्नाय त्वेत्यादिभिः ॥ प्राच्यादिषु अध्वर्युब्रह्महोत्रुद्गातारः । अन्नाय अन्नार्थं अन्नं तव स्यादिति, त्वामहं हन्मीति शेषः । हननं ताडनम् । अन्नाद्यं अन्नादनसामर्थ्यम् । छान्दसो यत् । वाजः सङ्ग्रामसामर्थ्यम् । अन्नमेव वा । वाजयित्या सङ्ग्रामे विजयः । अन्नविजयो वा । छान्दसः क्यप् । व्यत्ययेनान्तोदात्तत्वम् पित्त्वस्य वा तुगर्थत्वात् ॥</p>
<h3 id="मनतर-178">मन्त्रः</h3>
<p>अमृत॑मसि ।</p>
<h4 id="टक-175">टीका</h4>
<p>23दक्षिणं पादं हिरण्य उपावहरति - अमृतमिति ॥ अमृतममरणहेतुस्त्वमसि ॥</p>
<h3 id="मनतर-179">मन्त्रः</h3>
<p>पुष्टि॑रसि प्र॒जन॑नमसि ॥ [39]</p>
<h4 id="टक-176">टीका</h4>
<p>24सयं बस्ताजिने - पुष्टिरिति ॥ पुष्टिः पुष्टिहेतुः असि । प्रजननं प्रजहेतुरसि ॥</p>
<p>इति सप्तमे नवमोनुवाकः ॥</p>
<h2 id="अनवक-१०-वजपरसवयसपतननहम-अभषकमनतरशच">अनुवाकः १० वाजप्रसवीयसप्तान्नहोमः, अभिषेकमन्त्राश्च</h2>
<h3 id="मनतर-180">मन्त्रः</h3>
<p>वाज॑स्ये॒मम्प्र॑स॒वस्सु॑षुवे॒ अग्रे॒ सोम॒ꣳ॒ राजा॑न॒मोष॑धीष्व॒फ्सु ।<br>
ता अ॒स्मभ्य॒म्मधु॑मतीर्भवन्तु व॒यꣳ रा॒ष्ट्रे जा᳚ग्रियाम पु॒रोहि॑ताः  ॥</p>
<h4 id="टक-177">टीका</h4>
<p>1सप्त वाजप्रसवीयान् जुहोति - वाजस्येति ॥ तत्राद्यास्तिस्रस्त्रिष्टुभः, अन्त्या अनुष्टुभः । वाजस्यान्नस्य प्रसव उत्पत्तिः, उत्पत्तिहेतुर्वा इदं कर्म, देवो वा सविता । इमं सोमं राजानं ओषधीष्वप्सु च सुषुवे उदपीपदत् आधिपत्येन तासु प्रवर्तयामास । अग्रे प्रथममेव ताः तादृश्यः सोमसम्बन्धा ओषधयः आपश्च अस्मभ्यमस्मदर्थं मधुमतीः मधुमत्यः मुधुरसवत्यो वा भवन्तु । &lsquo;वा छन्दसि&rsquo; इति पूर्वसवर्णदीर्घत्वम् । वयं च तद्वत्तया राष्ट्रे जाग्रियाम प्रबुध्येमहि अप्रमत्ता भवेम । &lsquo;छन्दस्युभयथा ' इत्युभयभावात् &lsquo;रिङ्शयग्लिङ्क्षु&rsquo; सलोपश्च । पुरोहिता धर्मकार्येष्वग्रतः कृताः प्रधानभूता इत्यर्थः । &lsquo;पुरोव्ययम्&rsquo; इति गतित्वात् &lsquo;गतिरनन्तरः&rsquo; इति पूर्वपदपकृतिस्वरत्वम् ॥</p>
<h3 id="मनतर-181">मन्त्रः</h3>
<p>वाज॑स्ये॒दम्प्र॑स॒व आ ब॑भूवे॒मा च॒ विश्वा॒ भुव॑नानि स॒र्वतः॑ ।<br>
स वि॒राज॒म्पर्ये॑ति प्रजा॒नन्प्र॒जाम्पुष्टिँ॑व्व॒र्धय॑मानो अ॒स्मे  ॥</p>
<h4 id="टक-178">टीका</h4>
<p>2अथ द्वितीया - वाजस्य प्रसवः प्रसवहेतुः इदं कर्म आ बभूव उदपादि । अनन्तरं चेमानि विश्वानि भुवनानि भूतजातान्या बभूवुः । सर्वतः सर्वेण प्रकारेण । &lsquo;शेश्छन्दसि&rsquo; इति शेर्लोपः । स वाजस्य प्रसवः अन्नं वा कर्म वा विराजं प्रजापति कर्मपक्षे अन्नं पर्येति प्राप्नोति । प्रजानन् प्रजानन्निव मयैतत्कर्तव्यमिति विद्वानिव प्रजां पुष्टिञ्च वर्धयमानः वर्धयितुम् । हेतौ शानच्, अदुपदेशाल्लसार्वधातुकानुदात्तत्वे धातुस्वरः । अस्मे अस्माकं अस्मदर्थम् । &lsquo;सुपां सुलुक्&rsquo; इति शे आदेशः, उदात्तनिवृत्तिस्वरेण तस्योदात्तत्वम् ॥</p>
<h3 id="मनतर-182">मन्त्रः</h3>
<p>वाज॑स्ये॒माम्प्र॑स॒वश्शि॑श्रिये॒ दिव॑मि॒मा च॒ विश्वा॒ भुव॑नानि स॒म्राट् ।<br>
अदि॑थ्सन्तन्दापयतु प्रजा॒नन्र॒यिं [40] च॒ न॒स्सर्व॑वीरा॒न्नि य॑च्छतु  ॥</p>
<h4 id="टक-179">टीका</h4>
<p>3अथ तृतीया - वाजस्य प्रसवो यथोक्तस्वरूपः इमां दिवं पृथिवीम् । त्रिष्वपि लोकेषु दिव्शब्दो वर्तते । यथा &lsquo;तृतीयस्यामितो दिवि&rsquo; इति । शिश्रिये श्रितवान् इमं लोकं धारयितुम् । अनेन हीहत्यानां स्थितिर्भवति कर्मणा वा वृष्ट्यादिद्वारेण तत इमानि विश्वानि भुवनानि सप्रसवश्शिश्रिये । अन्नेन हि कर्मणा वृष्ट्यादिद्वारेण विश्वेषां भुवनानां स्थितिर्भवति यथा &lsquo;तस्मादीतः प्रदानं देवा उप जविन्ति&rsquo; इति । सम्राट् संहतदीप्तिः नोस्मभ्यं अदित्सन्तं दातुमनिच्छन्तं दापयतु । यो हि दित्सन् भवति स हि स्वयमेव ददाति । प्रजानन् प्रज्ञावानिव अस्मद्विषये प्रवर्तताम् । किञ्च - रयिं धनं च सर्ववीरपुरुषान् नियच्छतु नियमयतु ददातु अस्मासु स्थापयतु वा ॥</p>
<h3 id="मनतर-183">मन्त्रः</h3>
<p>अग्ने॒ अच्छा॑ वदे॒ह न॒ᳶ प्रति॑ नस्सु॒मना॑ भव ।<br>
प्र णो॑ यच्छ भुवस्पते धन॒दा अ॑सि न॒स्त्वम्  ॥</p>
<h4 id="टक-180">टीका</h4>
<p>4अथ चतुर्थी - अग्न इति ॥ हे अग्ने इहास्मिन् कर्मणि नोस्मान् अस्माकं वा इहास्मिन् कर्मणि अच्छवद आभिमुख्येन वद अस्मद्धितं ब्रूहि ।</p>
<p>किञ्च - नोस्मान् प्रति सुमनाः कल्याणमतिश्च भव मनसा च अस्मद्धितमनुचिन्तयेत्यर्थः । किं वः क्रियतामिति चेत् ; नोस्मभ्यं प्रयच्छ देहि धनमिति गम्यते ; &lsquo;धनदा असि&rsquo; इति वक्ष्यमाणत्वात् । &lsquo;उपसर्गाद्बहुलम्&rsquo; इति नसो णत्वम् । भुवस्पते पृथिव्याः पते । &lsquo;षष्ठ्य्वाः पतिपुत्र&rsquo; इति सत्वम् । धनदाः धनस्य दाता धनं दातुं समर्थः त्वमस्माकमसि । तस्माद्देहीति ॥</p>
<h3 id="मनतर-184">मन्त्रः</h3>
<p>प्र णो॑ यच्छत्वर्य॒मा प्र भग॒ᳶ प्र बृह॒स्पतिः॑ ।</p>
<p>प्र दे॒वाᳶ प्रोत सू॒नृता॒ प्र वाग्दे॒वी द॑दातु नः  ॥</p>
<h4 id="टक-181">टीका</h4>
<p>5अथ पञ्चमी - प्र ण इति ॥ नः अस्मभ्यमर्यमा प्रयच्छतु यावद्दातव्यं तत्सर्वं ददातु भगश्च, बृहस्पतिश्च देवाश्च । उत अपि च सूनृता प्रियवाक् यज्ञः वाग्देवी सरस्वती च प्रददातु अस्मभ्यम् । बृहस्पतिशब्दे सुट्स्वरावुक्तौ । शोभना च ऋता च सूनृता पृषोदरादिः ॥</p>
<h3 id="मनतर-185">मन्त्रः</h3>
<p>अ॒र्य॒मण॒म्बृह॒स्पति॒मिन्द्र॒न्दाना॑य चोदय ।<br>
वाचँ॒व्विष्णु॒ꣳ॒ सर॑स्वतीꣳ सवि॒तार᳚म् [41] च॒ वा॒जिन᳚म्  ॥</p>
<h4 id="टक-182">टीका</h4>
<p>6षष्ठी - अर्यमणमिति ॥ हे अग्ने दानाय चोदय अभिमतानि दापय । वाग्ग्रहणं सरस्वतीविशेषणं नदीनिवृत्त्यर्थम् । सवितृविशेषणं वाजिग्रहणम् ॥</p>
<h3 id="मनतर-186">मन्त्रः</h3>
<p>सोम॒ꣳ॒ राजा॑नँ॒व्वरु॑णम॒ग्निम॒न्वार॑भामहे ।<br>
आ॒दि॒त्यान् विष्णु॒ꣳ॒ सूर्य॑म्ब्र॒ह्माण॑ञ्च॒ बृह॒स्पति᳚म् ॥</p>
<h4 id="टक-183">टीका</h4>
<p>7सप्तमी - सोममिति ॥ सोमादीनग्निं च त्वामन्वारभामहे . यूयमेव प्रथमं कर्म आरभध्वम्, अभिमतप्रदत्वात् ; वयन्तु युष्मानन्वारभामहे । यद्वा - अन्वारम्भणमवलम्बनम् । अस्मिन् कर्मणि सोमादीनेवावलम्बामह इति । यद्वा - अन्वारम्भणं पश्चादरम्भणम्, रभिश्च याच्ञायाम् । युष्मद्दानानन्तरं पुनःपुनर्युष्मानेव वयं याचामहे, नान्यान्याचिष्महीति । आदित्यानप्येवमिति ॥</p>
<h3 id="मनतर-187">मन्त्रः</h3>
<p>[संयुक्तमन्त्रः - दे॒वस्य॑ त्वा सवि॒तुᳶ प्र॑स॒वे᳚ऽश्विनो᳚र्बा॒हुभ्या᳚म्पू॒ष्णो हस्ता᳚भ्या॒ꣳ॒ सर॑स्वत्यै वा॒चो य॒न्तुर्य॒न्त्रेणा॒ग्नेस्त्वा॒ साम्रा᳚ज्येना॒भिषि॑ञ्चा॒मीन्द्र॑स्य॒ बृह॒स्पते᳚स्त्वा॒ साम्रा᳚ज्येना॒भिषि॑ञ्चामि ॥ [42] ]</p>
<p>दे॒वस्य॑ त्वा सवि॒तुᳶ प्र॑स॒वे᳚ऽश्विनो᳚र्बा॒हुभ्या᳚म्पू॒ष्णो हस्ता᳚भ्याम् ।</p>
<h4 id="टक-184">टीका</h4>
<p>8-10अभिषेकमन्त्राः - देवस्येत्यादयः ॥ सावित्रो व्याख्यातः । सवितुर्देवस्यानुज्ञाने अश्विनोरेव बाहुभ्यां पूष्ण एव हस्ताभ्याम् । न त्वात्मीयाभ्यामिति ।।</p>
<h3 id="मनतर-188">मन्त्रः</h3>
<p>सर॑स्वत्यै वा॒चो य॒न्तुर्य॒न्त्रेण
अग्नेस्त्वा॒ साम्रा᳚ज्येना॒भिषि॑ञ्चामि  ।</p>
<h4 id="टक-185">टीका</h4>
<p>सरस्वत्यै सरस्वत्याः । षष्ठ्यर्थे चतुर्थी ॥ सरस्वत्या वाचस्सम्बन्धिना यन्तुर्यन्त्रेण यन्तुरप्यन्यस्य यन्त्रणेन यमनेन । सामान्येन वा विवक्ष्यते, यन्त्र्याः वाचस्सरस्वत्याः यन्त्रणेन अग्नेश्च साम्राज्येन त्वामभिषिञ्चामि । सङ्गतं राजतीति सम्राट्, &lsquo;मो राजि समः क्वौ&rsquo;, &lsquo;गुणवचनब्राह्मणादिभ्यः&rsquo; इति ष्यञ् ।</p>
<h3 id="मनतर-189">मन्त्रः</h3>
<p>इन्द्र॑स्य॒ साम्रा᳚ज्येना॒भिषि॑ञ्चामि ॥</p>
<p>बृह॒स्पते᳚स्त्वा॒ साम्रा᳚ज्येना॒भिषि॑ञ्चामि ॥</p>
<h4 id="टक-186">टीका</h4>
<p>एवं &lsquo;इन्द्रस्य त्वा साम्राज्येन&rsquo; &lsquo;बृहस्पतेस्त्वा साम्राज्येन&rsquo;, इत्येतौ गतौ ॥</p>
<p>इति सप्तमे दशमोनुवाकः ॥</p>
<h2 id="अनवक-११-वजपयय-सपतदश-उजझतमनतरभधनम">अनुवाकः ११ वाजपेयीय-सप्तदश-उज्झितिमन्त्राभिधानम्</h2>
<h3 id="मनतर-190">मन्त्रः</h3>
<p>अ॒ग्निरेका᳚ख्षरेण॒ वाच॒मुद॑जयत्।</p>
<h4 id="टक-187">टीका</h4>
<p>1उज्जितीस्सप्तदश यजमानं वाचयति - अग्निरित्याद्याः ॥ एकमक्षरं यस्य तेनैकाक्षरेण छन्दसाग्निर्वाचमुदजयत् उज्जितवान्, तद्वदहमप्येकाक्षरेण वाचमुज्जीयासमिति । सर्वत्रैवमुक्तादीन्यष्ट्यन्तानि द्रष्टव्यानि, सप्तदश छन्दांसि स्तूयन्ते । केचिदाहुः - &lsquo;आश्रावयेति चतुरक्षरमस्तु श्रौषडिति चतुरक्षरं यजेति द्व्यक्षरं ये यजामह इति पञ्चाक्षरं द्व्यक्षरो वषट्कार एष वै सप्तदशः प्रजापतिः&rsquo; इत्यस्यैकाक्षरादारभ्योच्यन्ते, इति । तेषां बहुव्रीहिस्वरो नोपपद्यते । &lsquo;ता वा एता उज्जितयो व्याख्यायन्ते । यज्ञस्य सर्वत्वाय । देवतानामनिर्भागाय&rsquo; । इत्यादि ब्राह्मणम् ॥</p>
<h3 id="मनतर-191">मन्त्रः</h3>
<p>[संयुक्तमन्त्रः - अ॒श्विनौ॒ द्व्य॑ख्षरेण प्राणापा॒नावुद॑जयताँ॒व्विष्णु॒स्त्र्य॑ख्षरेण॒ त्रील्लोँ॒कानुद॑जय॒त् सोम॒श्चतु॑रख्षरेण॒ चतु॑ष्पदᳶ प॒शूनुद॑जयत्पू॒षा पञ्चा᳚ख्षरेण प॒ङ्क्तिमुद॑जयद्धा॒ता षड॑ख्षरेण॒ षडृ॒तूनुद॑जयन्म॒रुत॑स्स॒प्ताख्ष॑रेण स॒प्तप॑दा॒ꣳ॒ शक्व॑री॒मुद॑जय॒न्बृह॒स्पति॑र॒ष्टाख्ष॑रेण गाय॒त्रीमुद॑जयन्मि॒त्रो नवा᳚ख्षरेण त्रि॒वृत॒ꣵ॒ स्तोम॒मुद॑जयत् [43] वरु॑णो॒ दशा᳚ख्षरेण वि॒राज॒मुद॑जय॒दिन्द्र॒ एका॑दशाख्षरेण त्रि॒ष्टुभ॒मुद॑जय॒द्विश्वे॑ दे॒वा द्वाद॑शाख्षरेण॒ जग॑ती॒मुद॑जय॒न्वस॑व॒स्त्रयो॑दशाख्षरेण त्रयोद॒शꣵ स्तोम॒मुद॑जयन् रु॒द्राश्चतु॑र्दशाख्षरेण चतुर्द॒शꣵ स्तोम॒मुद॑जयन्नादि॒त्याᳶ पञ्च॑दशाख्षरेण पञ्चद॒शꣵ स्तोम॒मुद॑जय॒न्नदि॑ति॒ष्षोड॑शाख्षरेण षोड॒शꣵ स्तोम॒मुद॑जयत्प्र॒जाप॑तिस्स॒प्तद॑शाख्षरेण सप्तद॒शꣵ स्तोम॒मुद॑जयत् ॥ [44] ]</p>
<p>अ॒श्विनौ॒ द्व्य॑ख्षरेण प्राणापा॒नावुद॑जयताम् ।<br>
विष्णु॒स्त्र्य॑ख्षरेण॒ त्रील्लोँ॒कानुद॑जय॒त्।<br>
सोम॒श्चतु॑रख्षरेण॒ चतु॑ष्पदᳶ प॒शूनुद॑जयत्।</p>
<h4 id="टक-188">टीका</h4>
<p>2-17अश्विनावित्यादयो निगदसिद्धाः । चतुष्पदः चत्वारः पादा येषाम् । &lsquo;सङ्ख्यासुपूर्वस्य&rsquo; इति पादस्य लोपे &lsquo;पादः पत्&rsquo; इति पद्भावः ।</p>
<h3 id="मनतर-192">मन्त्रः</h3>
<p>पू॒षा पञ्चा᳚ख्षरेण प॒ङ्क्तिमुद॑जयत्  ।</p>
<h4 id="टक-189">टीका</h4>
<p>पङ्क्तिः पञ्चपदा । सप्तपदा । &lsquo;टाबृचि&rsquo; इति टाप् ।</p>
<h3 id="मनतर-193">मन्त्रः</h3>
<p>धा॒ता षड॑ख्षरेण॒ षडृ॒तूनुद॑जयन् ।<br>
म॒रुत॑स्स॒प्ताख्ष॑रेण स॒प्तप॑दा॒ꣳ॒ शक्व॑री॒मुद॑जयन्।<br>
बृह॒स्पति॑र॒ष्टाख्ष॑रेण गाय॒त्रीमुद॑जयन् ।</p>
<h4 id="टक-190">टीका</h4>
<p>बृहस्पतिर्व्याख्यातः+++(पञ्चमप्रपाठके)+++ ।</p>
<ul>
<li>बृहस्पतिशब्दश्च पारस्करादिः, वनस्पत्यादिश्च । तेन सुडागमः, पूर्वोत्तरपदयोर्युगपत्प्रकृतिस्वरत्वं च ॥</li>
</ul>
<h3 id="मनतर-194">मन्त्रः</h3>
<p>मि॒त्रो नवा᳚ख्षरेण त्रि॒वृत॒ꣵ॒ स्तोम॒मुद॑जयत् [43]।</p>
<h4 id="टक-191">टीका</h4>
<p>त्रिवृतमिति । अवयवेषु अवयविनि च तिस्रो वृत्तयो यस्य इति बहुव्रीहौ त्रिचक्रादित्वादुत्तरपदान्तोदात्तत्वम् । नवस्तोत्रीयस्तोमस्त्रिवृत् ।</p>
<h3 id="मनतर-195">मन्त्रः</h3>
<p>वरु॑णो॒ दशा᳚ख्षरेण वि॒राज॒मुद॑जयत् ।</p>
<h4 id="टक-192">टीका</h4>
<p>विराट् दशाक्षरा, अन्नं चोच्यते ।</p>
<h3 id="मनतर-196">मन्त्रः</h3>
<p>इन्द्र॒ एका॑दशाख्षरेण त्रि॒ष्टुभ॒मुद॑जय॒त्  ।<br>
विश्वे॑ दे॒वा द्वाद॑शाख्षरेण॒ जग॑ती॒मुद॑जय॒न् ।<br>
वस॑व॒स्त्रयो॑दशाख्षरेण त्रयोद॒शꣵ स्तोम॒मुद॑जयन् ।<br>
रु॒द्राश्चतु॑र्दशाख्षरेण चतुर्द॒शꣵ स्तोम॒मुद॑जयन् ।<br>
आ॒दि॒त्याᳶ पञ्च॑दशाख्षरेण पञ्चद॒शꣵ स्तोम॒मुद॑जयन् ।<br>
अदि॑ति॒ष्षोड॑शाख्षरेण षोड॒शꣵ स्तोम॒मुद॑जयत् ।<br>
प्र॒जाप॑तिस्स॒प्तद॑शाख्षरेण सप्तद॒शꣵ स्तोम॒मुद॑जयत् ॥</p>
<h4 id="टक-193">टीका</h4>
<p>त्रयोदश स्तोमा यथासम्भवं द्रष्टव्याः । यथा द्वाभ्यां पञ्चकाभ्यामेकेन च त्रिकेण त्रयोदशेत्यादि । तत्र त्रयोदश स्तोत्रीयाः परिमाणमस्येति । &lsquo;स्तोमे डविधिः पञ्चदशाद्यर्थम्&rsquo; इति डः । एवं सर्वत्र । त्रयोदशषोडशानां चास्तित्वे इदमेव प्रमाणम् ॥</p>
<p>इति सप्तमे एकादशोनुवाकः ॥</p>
<h2 id="अनवक-१२-अतगरहयमनतरभधनम">अनुवाकः १२ अतिग्राह्यमन्त्राभिधानम्</h2>
<h3 id="मनतर-197">मन्त्रः</h3>
<p>उ॒प॒या॒मगृ॑हीतोऽसि ।</p>
<h4 id="टक-194">टीका</h4>
<p>1पञ्चैन्द्रानतिग्राह्यान् ग्रहान्गृह्णाति - उपयामगृहीतोसीत्यादिभिः ॥ उपयामगृहीतोसीति व्याख्यातम् । &lsquo;इयं वा उपयामः&rsquo; तयैव गृहीतोसीति ।</p>
<h3 id="मनतर-198">मन्त्रः</h3>
<p>नृ॒षद॑न्त्वा द्रु॒षद॑म्भुवन॒सद॒मिन्द्रा॑य॒ जुष्ट॑ङ्गृह्णामि ।</p>
<h4 id="टक-195">टीका</h4>
<p>हे ग्रह त्वा त्वां नृषदं नृषु प्रजासु सीदति स्थित्यर्थं तेषां नृषत् । एवमुत्तरत्र । सुषामादित्वात्षत्वम्, &lsquo;सन्दिरप्रतेः&rsquo; इति वा सर्वविषयं द्रष्टव्यम् । द्रुषदं &lsquo;वनस्पतयो वै द्रु&rsquo; । भुवनसदं भुवनं सर्वभूतजातम् । इन्द्राय जुष्टं प्रियं गृह्णामीति व्याख्यातप्रायम् ॥</p>
<h3 id="मनतर-199">मन्त्रः</h3>
<p>ए॒ष ते॒ योनि॒रिन्द्रा॑य त्वा ।</p>
<h4 id="टक-196">टीका</h4>
<p>2गृहीत्वा यथायतनं सादयति - एष ते योनिः कारणं इन्द्राय त्वा सादयामि । व्याख्यातमेव ॥</p>
<h3 id="मनतर-200">मन्त्रः</h3>
<p>उपया॒मगृ॑हीतोऽसि ।<br>
अफ्सु॒षद॑न्त्वा घृत॒सदँ॑व्व्योम॒सद॒मिन्द्रा॑य॒ जुष्ट॑ङ्गृह्णामि ।<br>
ए॒ष ते॒ योनि॒रिन्द्रा॑य त्वा ।</p>
<h4 id="टक-197">टीका</h4>
<p>3-4द्वितीयम् - उपयामगृहीतोसीति ॥ त्वा त्वामप्सुषदम् । &lsquo;तत्पुरुषे कृतिबहुलम्&rsquo; इत्यलुक् । अन्नादीनामुत्पादकतया तत्र सीदतीति । अग्नौ प्रास्ताहुतिस्सम्यक्&rsquo; इत्यादि ।</p>
<h4 id="टक-198">टीका</h4>
<p>शेषं समानम् ॥</p>
<ul>
<li>इन्द्राय जुष्टं प्रियं गृह्णामीति व्याख्यातप्रायम् ॥ गृहीत्वा यथायतनं सादयति एष ते योनिः कारणं इन्द्राय त्वा सादयामि इत्यर्थः ।</li>
</ul>
<h3 id="मनतर-201">मन्त्रः</h3>
<p>उपया॒मगृ॑हीतोऽसि ।</p>
<p>पृथिवि॒षद॑न्त्वा अन्तरिख्ष॒सद॑न्नाक॒सद॒मिन्द्रा॑य॒ जुष्ट॑ङ्गृह्णामि ।</p>
<p>ए॒ष ते॒ योनि॒रिन्द्रा॑य त्वा  ॥</p>
<h4 id="टक-199">टीका</h4>
<p>5-6अथ तृतीयम् - उपयामगृहीतोसीति ॥ पृथिविषदम् । &lsquo;ङ्यापोस्संज्ञाच्छन्दसोः&rsquo; इति ह्रस्वत्वम् । पूर्ववद्भूतिहेतुत्वेन पृथिव्यादिषु सदनम् । गतमन्यत् ।</p>
<p>्- इन्द्राय जुष्टं प्रियं गृह्णामीति व्याख्यातप्रायम् ॥ गृहीत्वा यथायतनं सादयति एष ते योनिः कारणं इन्द्राय त्वा सादयामि । व्याख्यातमेव ॥ इत्यर्थः।</p>
<h3 id="मनतर-202">मन्त्रः</h3>
<p>ये ग्रहाः᳚ पञ्चज॒नीना॒ येषा᳚न्ति॒स्रᳶ प॑रम॒जाः ।</p>
<h4 id="टक-200">टीका</h4>
<p>7अथ चतुर्थम् - ये ग्रहा इति पञ्चपदया पङ्क्त्या ॥ ये ग्रहाः पञ्चजनीनाः पञ्चजनेभ्यो देवादिभ्यो वा हिताः । &lsquo;पञ्चजनादुपसङ्ख्यानम्&rsquo; इति खः । सर्वेप्यतिग्राह्याः पञ्चजनीनाः येषां मध्ये तिस्रः परमजाः प्रकृतयः परमायां प्रकृत्यवस्थायां जाताः समाम्नाताः परमजाः आग्नेयैन्द्रसौर्याः ; प्रकृतिरूपेण विवक्षितत्वात् । ग्रहेष्वपि वर्तमानस्त्रिलिङ्गो भवति । &lsquo;तिसृभ्यो जसः&rsquo; इत्युदात्तत्वम् ।</p>
<h3 id="मनतर-203">मन्त्रः</h3>
<p>दैव्य॒ᳵ कोशः॑ [45] समु॑ब्जितः ।</p>
<h4 id="टक-201">टीका</h4>
<p>किञ्च - येषां प्रभावेन दैव्यः दिवि भवः कोशः मेघः समुब्जितः अधोमुखः जलस्रावणायै आर्जवमासादितः वर्षाभिमुखः कृत इत्यर्थः । जलूकवद्रक्तस्रावणायै । उब्ज आर्जवे ।</p>
<h3 id="मनतर-204">मन्त्रः</h3>
<p>तेषाँ॒व्विशि॑प्रियाणा॒म्  इष॒मूर्ज॒ꣳ॒ सम॑ग्रभीम् ।</p>
<h4 id="टक-202">टीका</h4>
<p>तेषां तेभ्यः । तादर्थ्यचतुर्थ्याष्षष्ठी । विशिप्रियाणां विविधहनुपर्यन्तानां इषमन्नमूर्जं रसं च समग्रभीं सङ्गृह्णामि । उपयामगृहीतोसीति गृह्णाति । छान्दसे लुङि &lsquo;अमो मश्&rsquo; &lsquo;हृग्रहोर्भः&rsquo; ॥</p>
<h3 id="मनतर-205">मन्त्रः</h3>
<p>ए॒ष ते॒ योनि॒रिन्द्रा॑य त्वा  ॥</p>
<h4 id="टक-203">टीका</h4>
<p>8एष ते इत्यादि ॥ गतम् ॥</p>
<ul>
<li>गृहीत्वा यथायतनं सादयति एष ते योनिः कारणं इन्द्राय त्वा सादयामि । व्याख्यातमेव ॥</li>
</ul>
<h3 id="मनतर-206">मन्त्रः</h3>
<p>अ॒पाꣳ रस॒मुद्व॑यस॒ꣳ॒ सूर्य॑रश्मिꣳ स॒माभृ॑तम् ।<br>
अ॒पाꣳ रस॑स्य॒ यो रस॒स्तँव्वो॑ गृह्णाम्युत्त॒मम् ।।</p>
<h4 id="टक-204">टीका</h4>
<p>9-10अथ पञ्चमम् - अपां रसमित्यनुष्टुप् ॥ अपां रसं सारं उद्वयसं उद्भूतान्नं उद्भूतजीवनं वा । सूर्यरश्मिं पावकरश्मिम् । यद्वा - सूर्यो रश्मिस्थानीयो यस्य । यद्वा - तृतीयबहुवचनस्य स्थाने व्यत्ययेन द्वितीयैकवचनम् । सूर्यरश्मिभिस्समाभृतं सम्यक्समन्ताच्च घृतं सम्यगाहृतं वा । &lsquo;हृग्रहोर्भः&rsquo; ।<br>
किञ्च – तस्यापां रसस्य यो रसः अन्नं तदुत्तमं तस्मादुत्तमाय प्रशस्ताय जलरसायान्नाय च वो युष्मान्गृह्णामीति ।<br>
उपयामगृहीतोसीति गृह्णाति । क्रियाविशेषणं वा, उत्तमं गृह्णामीति । तादर्थ्यात्ताच्छब्द्यम् । उत्तमशब्द उञ्छादिः । &lsquo;ऊडिदम्&rsquo; इत्यद्भ्यष्षष्ठ्या उदात्तत्वम् ।</p>
<h3 id="मनतर-207">मन्त्रः</h3>
<p>ए॒ष ते॒ योनि॒रिन्द्रा॑य त्वा  ॥</p>
<h4 id="टक-205">टीका</h4>
<p>गतमन्यत् ॥</p>
<ul>
<li>गृहीत्वा यथायतनं सादयति एष ते योनिः कारणं इन्द्राय त्वा सादयामि । व्याख्यातमेव ॥</li>
</ul>
<h3 id="मनतर-208">मन्त्रः</h3>
<p>अ॒या वि॒ष्ठा ज॒नय॒न्कर्व॑राणि॒ स हि घृणि॑रु॒रुर्वरा॑य गा॒तुः ।<br>
स प्रत्युदै᳚द्ध॒रुणो॒ मध्वो॒ अग्र॒ꣵ॒ स्वायाँ॒य्यत्त॒नुवा᳚न्त॒नूमैर॑यत ।</p>
<h4 id="टक-206">टीका</h4>
<p>11-12सुराग्रहान् गृह्णाति - अया विष्ठा इति त्रिष्टुभा यजुरन्तया ॥ अया अनेन ग्रहणेन । इदमस्तृतीयाया याजादेशः &lsquo;हलि लोपः&rsquo; । यद्वा - अया अस्मिन् जगति विष्ठाः । सप्तम्या याजादेशः । विष्ठाः विविधं तीष्ठन्तीति । &lsquo;क्विप्च&rsquo; इति क्विप् । सर्वात्मतया स्थित इत्यर्थः । जनयन्नुत्पादयन् कर्वराणि कर्माणि कार्यजातानि वा य एवं करोति प्रजापतिः स हि घृणिः दीप्यमानः । घृणि दीप्तौ &lsquo;इन् सर्वधातुभ्यः&rsquo; इतीन् । हेतौ हिः । घृणिमान्वा घृणिः, मत्वर्थीयो लुप्यते । उरुर्महान् वराय वरिष्ठाय फलाय गातुर्मार्गः प्राप्तेः पुरुषार्थप्राप्तिरित्यर्थः । तादर्थ्ये चतुर्थी । स तादृशः प्रत्युदैत् प्रत्युद्गच्छतु । छान्दसो लुङ् । किम् ? मध्वः उदकस्य अग्रं सारम् । नुमभावच्छान्दसः, &lsquo;जसादिषु वा वचनं प्राङ्णौ चङ्युपधायाः&rsquo; इति गुणाभावः । धरुणो धारयिता स तादृशः मदुनोग्रं प्राप्नोतु । यद्यस्मात्स्वायामात्मीयायां तनुवां शरीरभूतेस्मिन् ग्रहे तनुं स्वशरीरमैरयत प्रेरयति ; तस्मादेतद्ग्रहात्मा अस्मदभिमतं साधयत्विति ।</p>
<h3 id="मनतर-209">मन्त्रः</h3>
<p>उ॒प॒या॒मगृ॑हीतोऽसि ।</p>
<p>प्र॒जाप॑तये त्वा॒ जुष्ट॑ङ्गृह्णामि ।
ए॒ष ते॒ योनि॑ᳶ प्र॒जाप॑तये त्वा ॥ [46]</p>
<h4 id="टक-207">टीका</h4>
<p>उपयामगृहीतोसीत्यादि गतम् ।</p>
<ul>
<li>प्रजापतये जुष्टं प्रियं गृह्णामि  । गृहीत्वा यथायतनं सादयति एष ते योनिः कारणं प्रजापतये सादयामि</li>
</ul>
<p>प्रजापतिशब्दे &lsquo;पत्यावैश्वर्ये&rsquo; इति पूर्वपदप्रकृतिस्वरत्वम् । वाजपेयमन्त्रास्समाप्ताः ॥</p>
<h3 id="मनतर-210">मन्त्रः</h3>
<p>इसि सप्तमे द्वादशोनुवाकः ॥</p>
<h2 id="वशवदव-यजयकणडम">वैश्वदेवं याज्याकाण्डम्</h2>
<h2 id="अनवक-१३-कमयषटयजयपरनवकयमनतर">अनुवाकः १३ काम्येष्टियाज्यापुरोनुवाक्यामन्त्राः</h2>
<ul>
<li>(सं २-२-८ अनुवाकाम्नातानां अनृज्विन्द्रयागादीनां पुरोनुवाक्यायाज्याः)</li>
</ul>
<h3 id="मनतर-211">मन्त्रः</h3>
<p>अन्वह॒ मासा॒ अन्विद्वना॒न्यन्वोष॑धी॒रनु॒ पर्व॑तासः ।<br>
अन्विन्द्र॒ꣳ॒ रोद॑सी वावशा॒ने अन्वापो॑ अजिहत॒ जाय॑मानम्  ॥</p>
<h4 id="टक-208">टीका</h4>
<p>1अथ याज्याकाण्डं वैश्वदेवं, तत्र &lsquo;इन्द्रायान्वृजवे पुरोडाशमेकादशकपालं निर्वपेद्ग्रामकामः&rsquo; इत्यस्य पुरोनुवाक्या - अन्वहेति त्रिष्टुप् ॥ अहेति पादपूरणे प्रसिद्धौ वा । इदिति समुच्चये । मासाश्च वनानि च ओषधीः ओषधयश्च । पूर्ववत्पूर्वसवर्णदीर्घत्वम् । पर्वतासः पर्वताः । पूर्ववदसुक् । रोदसी रोदस्यौ द्यावापृथिव्यौ च वावशाने कामयमाने इन्द्रमेव परस्परं वा । यङ्लुगन्तात्ताच्छीलिकश्चानश्, &lsquo;न वशः&rsquo; इति सम्प्रसारणाभावः । आपश्चेन्द्रमेव जायमानमन्वजिहत अनुजिहते अनुगच्च्छन्ति अनुजायन्ते इत्यर्थः । यद्वा - स्वामित्वेन जायमानमिन्द्रमेवेन्द्रं भजन्ते । छान्दसो लिङ्, &lsquo;भृञामित्&rsquo; इत्यभ्यासस्येत्वम् । स इन्द्र एवम्महाप्रभावः अस्माकं ग्रामं साधयत्विति ॥</p>
<h3 id="मनतर-212">मन्त्रः</h3>
<p>अनु॑ ते दायि म॒ह इ॑न्द्रि॒याय॑ स॒त्रा ते॒ विश्व॒मनु॑ वृत्र॒हत्ये᳚ ।<br>
अनु॒ ख्ष॒त्रमनु॒ सहो॑ यज॒त्रेन्द्र॑ दे॒वेभि॒रनु॑ ते नृ॒षह्ये᳚  ॥</p>
<h4 id="टक-209">टीका</h4>
<p>2तत्रैव याज्या - अनु ते दायीति त्रिष्टुप् ॥ व्याख्यातेयं षष्ठान्ते । हे इन्द्र यजत्र यष्टव्य तुभ्यं देवैः ऋत्विग्भ्यः दायि दीयते सामर्थ्याद्धविः । विश्वं कृत्स्नमपि सत्रा सर्तव्येषु यज्ञेषु महदिन्द्रियमनुवीक्ष्य महतेन्द्रियेण तद्वानिति कृत्वा वृत्रहत्यां चानुवीक्ष्य, क्षत्रं धनं सहो बलं चानुवीक्ष्येति ॥</p>
<h3 id="मनतर-213">मन्त्रः</h3>
<p>इ॒न्द्रा॒णीमा॒सु नारि॑षु सु॒पत्नी॑म॒हम॑श्रवम् ।<br>
न ह्य॒स्या अप॒रञ्च॒न ज॒रसा᳚ [47]मर॑ते॒ पतिः॑  ॥</p>
<h4 id="टक-210">टीका</h4>
<p>3&rsquo;इन्द्राण्यै चरुं निर्वपेद्यस्य सेनाऽसंशितेव स्यात्&rsquo; इत्यस्य पुरोनुवाक्या - इन्द्राणीमित्यनुष्टुप् ॥ इन्द्रणीमिन्द्रस्य पत्नीम् । &lsquo;इन्द्रवरुण&rsquo; इति ङीष् । आसु नारिषु मध्ये । छान्दसं ह्रस्वत्वम् । सुपत्नीं शोभनपतिकाम् । &lsquo;विभाषा सपूर्वस्य&rsquo; इति ङीष्, &lsquo;आद्युदात्तं द्व्यच्छन्दसि&rsquo; इत्युत्तरपदाद्युदात्तत्वम् । अहमश्रवं श्रुतवानस्मि । शृणोतेर्लङि व्यत्ययेन शप् । लुग्वा शपः । अपरञ्चन किञ्चन किञ्चान्यदित्यर्थः अयमस्मा अन्यो विशेषः । चनेति समुच्चये । न ह्यस्याः पतिः जरसा वयोहान्या मरते म्रियते । व्यत्ययेन शप्, &lsquo;हि च&rsquo; इति निघातप्रतिषेधः । सैव महाभागा इन्द्राणी अस्मत्सेनामुत्साहवतीं करोत्वित्यर्थः ॥</p>
<h3 id="मनतर-214">मन्त्रः</h3>
<p>नाहमि॑न्द्राणि रारण॒ सख्यु॑र्वृ॒षाक॑पेर् ऋ॒ते ।<br>
यस्ये॒दमप्यꣳ॑ ह॒विᳶ प्रि॒यन्दे॒वेषु॒ गच्छ॑ति  ॥</p>
<h4 id="टक-211">टीका</h4>
<p>4तत्रैव याज्या - नाहमित्यनुष्टुप् ॥ हे इन्द्राणि तव सख्युः वृषाकपेः इन्द्रादृते वा मम सख्युः वृषाकपेः आदित्याद्विष्णोर्वा ऋते कञ्चिदपि नाहं रारण न रणामि न कीर्तयामि ततोन्यं न नौमीत्यर्थः । ततोन्येन वा केन चिदपि न रमे । छान्दसो लिट् । तुजादित्वादभ्यासस्य दीर्घत्वम्, &lsquo;णलुत्तमो वा&rsquo; इति वृद्ध्यभावः, रमतेरन्त्यविकारश्छान्दसः । आत्मानं विशिनष्टि - यस्य हविः मम सम्बन्धि हविः अप्यमद्भ्यो हितं, वृष्टिहेतुत्वात् । अप्सु वा भवं सोमपुरोडाशादिकं, तत्कारणत्वात् । छान्दसो यत् । प्रियमिष्टं भूत्वा देवेषु गच्छति सर्वान् देवान् प्राप्नोति । एवं सर्वदेवप्रीणनसमर्थोपि अहं वृषाकपेः ऋते न कञ्चिद्रारण न वा केन चिद्रणे, सखित्वात् । सोहमिदानीं अनेन हविषाराधयामि, अतोस्मत्सेनां संशितां कुर्विति ॥</p>
<h3 id="मनतर-215">मन्त्रः</h3>
<p>यो जा॒त ए॒व प्र॑थ॒मो मन॑स्वान्दे॒वो दे॒वान्क्रतु॑ना प॒र्यभू॑षत् ।<br>
यस्य॒ शुष्मा॒द्रोद॑सी॒ अभ्य॑सेतान्नृ॒म्णस्य॑ म॒ह्ना स ज॑नास॒ इन्द्रः॑  ॥</p>
<h4 id="टक-212">टीका</h4>
<p>5&rsquo;इन्द्राय मन्युमते मनस्वते पुरोडाशमेकादशकपालं निर्वपेत्सङ्ग्रामे संयत्ते&rsquo; इत्यस्य पुरोनुवाक्या - यो जात इति ॥ यो जात एव जातमात्र एव अन्येन अन्येन संस्कारेण विनैव प्रथमः देवानां प्रधानभूतः मनस्वान् मनस्वी तेजस्वी देवः दीप्तिमान् ऋतुना कर्मणा वृत्रवधादिना प्रज्ञया वा पर्यभूषत् अत्यक्रमत् पर्यगृह्णाद्वा स्वामित्वेन । भवतेर्लुङ्, व्यत्ययेन क्सः, &lsquo;श्रुकः किति&rsquo; इतीट्प्रतिषेधः । यस्य शुष्माद् रोदसी द्यावापृथिव्यावपि । किमुतान्यः । अभ्यसेतां अबिभीताम् । भ्यस भये, अनुदात्तेत् । हे जनासः जनाः । पूर्ववदसुक् । स तादृश इन्द्रः नृम्णस्य बलसय मह्ना महत्त्वेन इत्थम्भूतस्तादृशो महाबलोन्यो नास्ति तस्मान्मा भैष्ट जनाः दास्यत्यस्मभ्यमिन्द्रियं बलं चेति । महतेरौणादिको नप्रत्ययः, तृतीयैकवचनसय &lsquo;सुपां सुलुक्&rsquo; इत्याकारः ॥</p>
<h3 id="मनतर-216">मन्त्रः</h3>
<p>आ ते॑ म॒ह इ॑न्द्रो॒त्यु॑ग्र॒ सम॑न्यवो॒..    +++(भाष्ये  दशाक्षरः प्रथमपादः इत्युक्तम् । द्वादशाक्षर इति स्याद् वा विचारणीयम् । दशाक्षरत्वे कथं अक्षरविभागः)+++
यत् स॒मर॑न्त॒ सेनाः᳚ ।<br>
पता॑ति दि॒द्युन्नर्य॑स्य बाहु॒वो&hellip;
र्मा ते᳚ [48] मनो॑ विष्व॒द्रिय॒ग्विचा॑रीत्  ॥</p>
<h4 id="टक-213">टीका</h4>
<p>6तत्रैव याज्या - आ ते मह इति पुरस्ताज्ज्योतिस्त्रिष्टुप् । त्रिष्टुबेव वा ; प्रथमः पादो दशाक्षरः कार्यः । बाह्वोरिति तृतीयपादान्तः ॥
हे इन्द्र उग्र उद्गीर्णायुध ते तव महः महती ऊती गतिः प्रभावः । &lsquo;ऊतियूति&rsquo; इति क्तिन उदात्तत्वम् । प्रथमायाः पूर्वसवर्णदीर्घत्वम् । मह इत्यस्यान्तोदात्तत्वं मृग्यम् । यद्वा - ते तव महः महतः प्रभावस्य &lsquo;सावेकाचः&rsquo; इति षष्ठ्या उदात्तत्वम् । ऊत्या प्राप्त्या । तृतीयायाः पूर्वसवर्णः । समन्यवः सामर्षास्सेनाः । सामर्थ्यात्परकीयाः यद्यस्मात् आसमरन्त सर्वास्सम्भूयागताः । &lsquo;समो गमृच्छि&rsquo; इत्यात्मनेपदम्, &lsquo;सर्तिशास्त्यर्तिभ्यश्च&rsquo; इत्यङ् । तस्य ते नर्यस्य नरीभ्यो हितस्य बाह्वोः विद्युत् दीप्यमानः शत्रुः पताति पतेत् अग्नौ शलभ इव । लेट्याडागमः । यद्वा - दिद्युत् आयुधविशेषः तव बाह्वोस्सम्बन्धी इतश्चेतश्च पततु ।</p>
<p>किञ्च - ते तव मनः विष्वद्रियक् विष्वग्गतं स मा विचरीत् विचलितं मा भूत् अस्मज्जयायैव भवतु &lsquo;विष्वग्देवयोश्च&rsquo; इत्यद्र्यादेशः । अद्रिसन्ध्योरन्तोदात्तत्वनिपातनं स्वरनिवृत्यर्थमित्युक्तम् ॥</p>
<h3 id="मनतर-217">मन्त्रः</h3>
<p>मा नो॑ मर्धी॒रा भ॑रा द॒द्धि तन्न॒ᳶ प्र दा॒शुषे॒ दात॑वे॒ भूरि॒ यत्ते᳚ ।<br>
नव्ये॑ दे॒ष्णे श॒स्ते अ॒स्मिन्त॑ उ॒क्थे प्र ब्र॑वाम व॒यमि॑न्द्र स्तु॒वन्तः॑  ॥</p>
<h4 id="टक-214">टीका</h4>
<p>7इन्द्राय दात्रे पुरोडाशमेकादशकपालं निवेपेद्यः कामयेत दानकामा मे प्रजास्युः&rsquo; इत्यस्य पुरोनुवाक्या - मा न इति त्रिष्टुप् ॥ हे इन्द्र नोस्मान् मा मर्धीः कलहिनो मा कार्षीः । किन्तु ; नोस्मभ्यं आभर आहर । पूर्ववद्भत्वम् । &lsquo;द्व्यचोतस्तिङः&rsquo; इति संहितायां दीर्घत्वम् । आहृत्य च तदस्मभ्यं प्रदद्धि प्रदेहि । व्यत्ययेन एत्वाभ्यासलोपाभावः । तदित्युक्तमित्याह - यत्ते तव सम्बन्धि भूरि बहु तत्तु &lsquo;दातवे&rsquo; इति सन्निधेर्धनमिति गम्यते । प्रदातव इति वा समस्तमेव सम्बध्यते । दाशुषे पुरोडाशमिति हवींषि दत्तवते यजमानाय &lsquo;दाश्वान्&rsquo; इति निपात्यते । तस्मै दातवे दातुं दानार्थमेव यत्त्वया कल्पितं प्रभूतं धनमस्मभ्यं प्रदेहीति । &lsquo;तुमर्थे सेसेन्&rsquo; इति तवेन्प्रत्ययः । यस्मात्त्वां स्तुवन्तो वयं प्रब्रवाम प्रकर्षेण ब्रूमः ; देहि नो देहि न इति, तस्मात्तदाहृत्य ते वयमपि दाश्वांस इति । कदा दातव इत्याह - नव्ये अभिनवे देष्णे दानसमर्थे । औणादिके स्नप्रत्यये धातोरिकारान्तादेशः । यद्वा - देष्णे दात्रे तुभ्यम् । औणादिके कनिप्रत्यये धातोरेकारष्षुगागमश्च, उदात्तनिवृत्तिस्वरेण चतुर्थ्या उदात्तत्वम् । ते तव उक्थे स्तोत्रे अस्मिन् स्तोत्रस्थानीये शस्ते प्रशस्ते दाशुषे दातुं यत्तव भूरि तदस्मभ्यं देहीति । यद्वा - ईदृशे शस्ते उक्थे समाप्ते इदानीं यत्त्वां प्रब्रवाम तद्देहीति । ब्रूञो लोटि &lsquo;आडुत्तमस्य&rsquo; इत्याडागमः । लेटि वा &lsquo;लेटोडाटौ&rsquo; इत्याडागमः , &lsquo;छन्दस्युभयथा&rsquo; इत्यार्धधातुकत्वाङ्ङित्वाभावः, सार्वधातुकत्वाद्वच्यादेशो न प्रवर्तते ॥</p>
<h3 id="मनतर-218">मन्त्रः</h3>
<p>आ तू भ॑र॒ माकि॑रे॒तत्परि॑ष्ठाद्वि॒द्मा हि त्वा॒ वसु॑पतिँ॒व्वसू॑नाम् ।<br>
इन्द्र॒ यत्ते॒ माहि॑न॒न्दत्र॒मस्त्य॒स्मभ्य॒न्तद्ध॑र्यश्व [49] प्र य॑न्धि  ॥</p>
<h4 id="टक-215">टीका</h4>
<p>8तत्रैव याज्या - आ तू भरेति तृतीयपादान्तम्, तूइति पादपूरणार्थम् । हे इन्द्र आभर &lsquo;विद्मा हि त्वा वसुपतिम्&rsquo; इति वक्ष्यमाणत्वात् वस्विति गम्यते । पूर्ववद्भत्वम् । एतद्वसु माकिः परिष्ठात् परत्र मास्थात् अस्मास्वेव तिष्ठतु । यद्वा - अस्मभ्यमाहृतं वसु त्वया एतत्परिष्ठितं समाप्तं मा भूत् अनुपक्षीणमस्तु । माकिरिति माशब्दपर्यायो निपातः, &lsquo;गातिस्था&rsquo; इति सिचो लुक् । कस्मादेवमुच्यसे ? इति चेत् हि यस्मात्त्वां सर्वेषां वसूनां सम्बन्धिनं वसुपतिं धनपतिं विद्म विजानीमः । &lsquo;द्व्यचोतस्तिङः इति संहितायां दीर्घत्वम् । सर्वसुपतित्वप्रतिपादनार्थ वसूनामित्युक्तम्, समासे सङ्ख्याविशेषाप्रतीतेः । &lsquo;पत्यावैश्वर्ये&rsquo; इति पूर्वपदप्रकृतिस्वरत्वम् । &lsquo;इन्द्रो दिव इन्द्र ईशे पृथिव्याः&rsquo; इत्यादिषु त्वामेव सर्ववसुपतिं शृणुमः, तस्मादुच्यते आ तू भरेति ।</p>
<p>किञ्च – हे इन्द्र यत्ते तव माहिनं महत् महनीयं वा हिरण्यादिकम् । महेरिन् वृद्धिश्च । यद्वा - माहिनं महाप्रमाणं । माहृ माने, स एव प्रत्ययः । दत्रं दातव्यं । औणादिकस्त्रन्प्रत्ययः । ईदृशं यत्तव धनं अस्ति दानायैव कल्पितं, तदस्मभ्यं प्रयन्धि प्रयच्छ । छान्दसो धिभावः, शपो लुक् । हे हर्यश्व हरिवाहन ॥</p>
<h3 id="मनतर-219">मन्त्रः</h3>
<p>प्र॒दा॒तारꣳ॑ हवामह॒ +++(८ अक्षराणि)+++इन्द्र॒मा ह॒विषा॑ व॒यम् ।+++( ८ अक्षराणि)+++<br>
उ॒भा हि हस्ता॒  वसु॑ना पृ॒णस्वा.. +++(११ अक्षराणि)+++
ऽऽप्र य॑च्छ॒ दख्षि॑णा॒दोत स॒व्यात्  ॥+++(१० अक्षराणि)+++</p>
<h4 id="टक-216">टीका</h4>
<p>9&rsquo;इन्द्राय प्रदात्रे पुरोदाशमेकादशकपालं निर्वपेद्यस्मै प्रत्तमिव सन्नप्रदीयेत&rsquo; इत्यस्य पुरोनुवाक्या - प्रदातारमिति बृहती ॥ द्वाभ्यमष्टाक्षराभ्यां दशाक्षराभ्यां च बृहती । प्रदातारमिन्द्रमिति त्वामनेन हविषा वयं हवामहे आह्वयामहे । &lsquo;बहुलं छन्दसि&rsquo; इति सम्प्रसारणम् । स त्वमुभौ हस्तौ वसुना धनेन पृणस्व पूरय । पृण प्रीणने, तौदादिकः, व्यत्ययेनात्मनेपदम्, &lsquo;हि च&rsquo; इति निघातप्रतिषेधः । पूरयित्वा चास्मभ्यं प्रयच्छ देहीति यावत् । आ दक्षिणादा च सव्यात्प्रसारिताद्धस्तात् ताभ्यां प्रसारिताभ्यां यावद्गृह्यते तावद्देहीति यावत् ॥</p>
<h3 id="मनतर-220">मन्त्रः</h3>
<p>प्र॒दा॒ता व॒ज्री वृ॑ष॒भस्तु॑रा॒षाट्छु॒ष्मी राजा॑ वृत्र॒हा सो॑म॒पावा᳚ ।<br>
अ॒स्मिन् य॒ज्ञे ब॒र्हिष्या नि॒षद्याथा॑ भव॒ यज॑मानाय॒ शँय्योः  ॥</p>
<h4 id="टक-217">टीका</h4>
<p>10तत्रैव याज्या - प्रदातेति त्रिष्टुप् ॥ प्रदाता प्रकर्षेण दाता वज्री वज्रवान् वृषभः वर्षिताभिमतानां धनानां, तुराषाट् तूर्णमभिभविता शत्रूणां । तुर त्वरासम्भ्रमयोः, भिदादिलक्षणोङ्, &lsquo;छन्दसि सहः&rsquo; इति ण्विः, सहेस्साढस्सः&rsquo; इति षत्वम् । शुष्मी बलवान् राजा दीप्यमानः वृत्रहा वृत्रं हतवान् सोमपावा सोमस्य पाता । &lsquo;अतो मनिन्&rsquo; इति वनिप् । ईदृशस्त्वमस्मिन् यज्ञे बर्हिषि सीदसि । आगत्य निषद्य आसित्वा, अथ अनन्तरं यजमानाय शं च योश्च भव रोगाणां शमयिता भयानां च यावयीता । शाम्यतेर्यौतेश्च विच् । &lsquo;निपातस्य च&rsquo; इति संहितायामथशब्दस्य दीर्घत्वम् ॥</p>
<h3 id="मनतर-221">मन्त्रः</h3>
<p>इन्द्र॑स्सु॒त्रामा॒ स्ववा॒ꣳ॒ अवो॑भिस्सुमृडी॒को भ॑वतु वि॒श्ववे॑दाः ।</p>
<p>बाध॑ता॒न्द्वेषो॒ अभ॑यङ्कृणोतु सु॒वीर्य॑स्य [50] पत॑यस्स्याम  ॥</p>
<h4 id="टक-218">टीका</h4>
<p>11&rsquo;इन्द्राय सुत्राम्णे पुरोडाशमेकादशकपालं निर्वपेदपरुद्धो वापरुद्ध्यमानो वा&rsquo; इत्यस्य पुरोनुवाक्या - इन्द्रस्सुत्रामेति त्रिष्टुप् ॥ इन्द्रस्सुत्रामा सुष्ठु त्राता सर्वेषाम् । तेनैव मनिन् । स्ववान् धनवान् । &lsquo;दीर्घादटि समानपादे&rsquo; इति रुत्वम् । अवोभिः रक्षणैः सुमृडीकः सुसुखः सुष्ठु सुखयितास्माकं भवतु । &lsquo;मृडीकादयश्च&rsquo; इति कन्, &lsquo;नञ्सुभ्याम्&rsquo; इत्युत्तरपदान्तोदात्तत्वम् । विश्ववेदाः &lsquo;गतिकारकयोरपि&rsquo; इत्यसुन्, पूर्वपदप्रकृतिस्वरत्वश्च । सर्वधनो वा । &lsquo;बहुव्रीहौ विश्वं संज्ञायाम्&rsquo; इति विश्वशब्दस्यान्तोदात्तत्वम्, ।<br>
किञ्च - बाधतां नाशयतु द्वेष द्वेष्टॄन् । &lsquo;अन्येभ्योपि दृश्यते&rsquo; इत्यसुनि वा जातावेकवचनम् । अभयं चास्माकं कृणोतु । &lsquo;धिन्विकृण्व्योरच&rsquo; इत्युप्रत्ययः । सुवीर्यस्य सुसारस्य सर्वस्य वयं पतयस्स्याम भूयास्म । &lsquo;वीरवीय्रौ च&rsquo; इत्युत्तरपदाद्युदात्तत्वम् ॥</p>
<h3 id="मनतर-222">मन्त्रः</h3>
<p>तस्य॑ व॒यꣳ सु॑म॒तौ य॒ज्ञिय॒स्यापि॑ भ॒द्रे सौ॑मन॒से स्या॑म ।<br>
स सु॒त्रामा॒ स्ववा॒ꣳ॒ इन्द्रो॑ अ॒स्मे आ॒राच्चि॒द्द्वेष॑स्सनु॒तर्यु॑योतु  ॥</p>
<h4 id="टक-219">टीका</h4>
<p>12तत्रैव याज्या - तस्य वयमिति त्रिष्टुप् ॥ तस्येन्द्रस्य यज्ञियस्य यज्ञार्हस्य यज्ञसम्पादनार्हस्य । &lsquo;यज्ञर्त्विग्भ्यां घखञौ&rsquo; । तस्य सुमतौ कल्याण्यां मतौ । &lsquo;मन्क्तिन्व्याख्यान&rsquo; इत्युत्तरपदान्तोदात्तत्वम् । शोभनायां वा बुद्धौ । &lsquo;नञ्सुभ्याम्&rsquo; इत्युत्तरपदान्तोदात्तत्वम् । तत्र विषयत्वेन वयं स्याम, तस्येन्द्रस्य भद्रे भजनीये कल्याणे सौमनसे सौमनस्ये च स्याम ।</p>
<p>एतदुक्तं भवति - यागसम्पादिनः तस्य सुमतौ स्याम यथा सर्वकालं यागकारिणो भवाम । अपि च - तस्य भद्रे सौमनसे सौमनस्ये च फलं स्याम यथा सर्वकालाभिमतभाजः सर्वकालं मोदेमहीति । छान्दसोण्प्रत्ययः । इन्द्रस्सुत्रामा सुष्ठु त्राता स्ववान् धनवान् अस्माकं द्वेषो द्वेष्टॄन् सनुतः अन्तार्हीतान् कृत्वा आराच्चिद्दूरादेव युयोतु यापयतु नाशयतु । व्यत्ययेन शपश्श्लुः । &lsquo;सुपां सुलुक्&rsquo; इत्यस्मच्छब्दात्परस्याष्षष्ठ्याश्शे आदेशः, &lsquo;शे&rsquo; इति प्रगृह्यत्वम् ॥</p>
<h3 id="मनतर-223">मन्त्रः</h3>
<p>रे॒वती᳚र्नस्सध॒माद॒ इन्द्रे॑ सन्तु तु॒विवा॑जाः ।<br>
ख्षु॒मन्तो॒ याभि॒र्मदे॑म  ॥</p>
<h4 id="टक-220">टीका</h4>
<p>13योलं श्रियै सन् सदृङ्समानैस्स्यात्तस्मा एतमैन्द्रमेकादश्शकपालं णर्वपेत्&rsquo; इत्यस्य पुरोनुवाक्या - रेवतीर्न इति गायत्री ॥ रेवती पुरोनुवाक्या&rsquo; इति ब्राह्मणम् । रेवत्यः धनवत्यः सर्वधनसाधनभूताः । पूर्ववत्पूर्वसवार्णदीर्घत्वम् । नोस्माकं सधमादः अस्माभिस्सह माद्यन्तः । मद तृप्तियोगे, चुरादिः ततो ण्यन्तात्क्विप्, &lsquo;सधमादस्थयोः&rsquo; इति सहस्य सधादेशः । आपश्चोच्यन्ते । तुविवाजाः बह्वन्नं चरुपुरोडाशादिबह्वन्नसम्पादिन्यः अस्माकं इन्द्रे इन्द्रनिमित्तं सन्तु याभीर्विषयं क्षुमन्तः इन्द्रमेन स्तुवन्तो मदेम माद्येम । व्यत्ययेन शप् । क्षौतेः क्विपि छान्दसस्तुगभावः, &lsquo;ह्रस्वनुङ्भ्याम्मतुप्&rsquo; इति मतुप उदात्तत्वम् ॥</p>
<h3 id="मनतर-224">मन्त्रः</h3>
<p>प्रो ष्व॑स्मै पुरोर॒थम्<br>
इन्द्रा॑य शू॒षम॑र्चत ।</p>
<p>अ॒भीके॑ चिदु लोक॒कृत्<br>
स॒ङ्गे स॒मथ्सु॑ वृत्र॒हा ।<br>
अ॒स्माक॑म्बोधि चोदि॒ता<br>
नभ॑न्तामन्य॒केषा᳚म् ।<br>
ज्या॒का अधि॒ धन्व॑सु  ॥  [51]</p>
<h4 id="टक-221">टीका</h4>
<p>14तत्रैव याज्या - प्रोष्वस्मा इति शक्वरी सप्तपदा ॥ &lsquo;शक्वरी याज्या&rsquo; इति ब्राह्मणम् । अस्मै इन्द्राय । षष्ठ्यर्थे चतुर्थी । अस्येन्द्रस्य पुरोरथं रथस्य पुरस्तात् । &lsquo;पुरोव्ययम्&rsquo; इति गतित्वम् । रथस्याग्रतो यथा शूषं बलं प्रोष्वर्चत प्रकर्षेण सुखेन च वाग्भिरभ्यर्चयत ।<br>
प्रो इति निपातसमुदाय ओदन्तः, &lsquo;सुञः&rsquo; इति सोष्षत्वम् । स चास्माभिरर्चितबलः अस्माकं बोभि अस्मद्बुध्यतां रक्ष्यत्वेन स्मरतु । &lsquo;अधीगर्थ&rsquo; इति कर्मणि षष्ठी । बुधेश्छान्दसे लुङि &lsquo;दीपजनबुध&rsquo; इति च्लेश्चिणादेशः, &lsquo;बहुलं छन्दस्यमाङ्योगेपि ' इत्यडभावः ।<br>
इन्द्रो विशेष्यते - अभीके चित् अभ्यर्णेपि परबले योद्धुं कामयमानोपि लोककृत् स्थानकृत् एवमेव वैमुख्यं भजते । केशाकेश्यवस्थायामपि परबलेनार्दितोपि युद्धभूमौ स्थितिमानेव भवतीति ।<br>
केत्यत्राह - समत्सु सङ्ग्रामेषु सङ्गे सति यदा समत्सु सङ्गं करोति तदभीके अन्तिकेपि लोककृदेव । वृत्रहा वृत्रं हतवान् खल्वसाविति । &lsquo;अनुकाभिकाभीकः कमिता&rsquo; इति निपात्यते । सह माद्यन्त्यास्विति समदः । समानं माद्यन्ति वा, &lsquo;समानस्य सः&rsquo; इति सभावः । स खल्विन्द्रश्चोदिता सर्वेषां धनानां दाता प्रेरयिता । चुद सञ्चोदने, ण्यन्तात्तृचि &lsquo;बहुलं संज्ञाच्छन्दसोः&rsquo; इति  णिलुक् ।</p>
<p>किञ्च - तस्येन्द्रस्य प्रसादेन अन्यकेषां परेषां याकाः । उभयत्रापि कुत्सायां प्रागिवीयः कः । अधिधन्वसु धनुष्ष्वारोपिताः कुत्सिता ज्याः नभन्तां नश्यन्तु । नभ हिंसायाम्, व्यत्ययेन शप् ॥</p>
<p>इति भट्टभास्करमिश्रविरचिते ज्ञानयज्ञाख्ये यजुर्वेदभाष्ये प्रथमकाण्डे सप्तमप्रपाठके त्रयोदशोनुवाकः ॥
समाप्तश्च प्रपाठकः ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/7/">प्रपाठकः 7 </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: प्रपाठकः 7</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/saMskAra/issues/new" >
      प्रतिस्पन्दः
    </a>
    <div class="btn small border">
      Built on 2020 Aug 30 11:18:17 UTC. (<a href="http://google.com/search?q=11%3a18%3a17%20UTC to IST">IST</a>)</div>
    </div>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
