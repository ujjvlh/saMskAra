<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कारे विश्वासटिप्पणयः  | प्रपाठकः 8</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.72.0" />
    
    
      <META NAME="ROBOTS" CONTENT="INDEX, FOLLOW">
    

    <link href="/saMskAra/sangrahaH/taittirIyA/saMhitA/bhaTTa-bhAskara-bhAShyam/1/8/" rel="alternate" type="application/rss+xml" title="संस्कारे विश्वासटिप्पणयः" />
    <link href="/saMskAra/sangrahaH/taittirIyA/saMhitA/bhaTTa-bhAskara-bhAShyam/1/8/" rel="feed" type="application/rss+xml" title="संस्कारे विश्वासटिप्पणयः" />

    <meta property="og:title" content="प्रपाठकः 8" />
<meta property="og:description" content="वैश्वदेवं काण्डम् राजसूयब्राह्मणम्,  अनुवाकः १ आनुमतनैर्ऋतादयो यागाः ,आनुमताद्यष्टेष्टिब्राह्मणम्, नैर्ऋतहोमाङ्गमन्त्राः३- प्रस्तावना 1 अथ राजसूयब्राह्मणं वैश्वदेवं काण्डम् । ऋचो यजूंषि चात्र भवन्ति, प्रायिकत्वाद्ब्राह्मणमुच्यते । द्विविधं ब्राह्मणं, कर्म-ब्राह्मणं कल्प-ब्राह्मणं चेति । तत्र कर्म-ब्राह्मणं, यत्केवलानि कर्माणि विधत्ते, मन्त्नान्विनियुङ्क्ते, न प्रशंसां करोति न निन्दाम्, यथेदमेव - &lsquo;अनुमत्यै पुरोडाशमष्टाकपालं निर्वपति धेनुर्दक्षिणा&rsquo; इत्यादि ।
कल्प-ब्राह्मणं भवति यथा - &lsquo;संवत्सरमेतद्व्रतं चरेत् । द्वौ वा मासौ&rsquo; इत्यादि ।
कृतयः &lsquo;प्रजापतिः प्रजा असृजत&rsquo; इत्यादयः, तदपि कल्प-ब्राह्मणम् । गाधा इतिहासाः पुराकल्पाश्च ब्राह्मणान्येव । गाधा वैदिकाश्श्लोकाः अर्थ-प्रधानाः न प्रशंसा-निन्दा-पराः &lsquo;स्मृतिः प्रत्यक्षमैतिह्यम् । अनुमानश्चतुष्टयम्&rsquo; इत्याद्याः ।" />
<meta property="og:type" content="article" />
<meta property="og:url" content="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/8/" />

<meta itemprop="name" content="प्रपाठकः 8">
<meta itemprop="description" content="वैश्वदेवं काण्डम् राजसूयब्राह्मणम्,  अनुवाकः १ आनुमतनैर्ऋतादयो यागाः ,आनुमताद्यष्टेष्टिब्राह्मणम्, नैर्ऋतहोमाङ्गमन्त्राः३- प्रस्तावना 1 अथ राजसूयब्राह्मणं वैश्वदेवं काण्डम् । ऋचो यजूंषि चात्र भवन्ति, प्रायिकत्वाद्ब्राह्मणमुच्यते । द्विविधं ब्राह्मणं, कर्म-ब्राह्मणं कल्प-ब्राह्मणं चेति । तत्र कर्म-ब्राह्मणं, यत्केवलानि कर्माणि विधत्ते, मन्त्नान्विनियुङ्क्ते, न प्रशंसां करोति न निन्दाम्, यथेदमेव - &lsquo;अनुमत्यै पुरोडाशमष्टाकपालं निर्वपति धेनुर्दक्षिणा&rsquo; इत्यादि ।
कल्प-ब्राह्मणं भवति यथा - &lsquo;संवत्सरमेतद्व्रतं चरेत् । द्वौ वा मासौ&rsquo; इत्यादि ।
कृतयः &lsquo;प्रजापतिः प्रजा असृजत&rsquo; इत्यादयः, तदपि कल्प-ब्राह्मणम् । गाधा इतिहासाः पुराकल्पाश्च ब्राह्मणान्येव । गाधा वैदिकाश्श्लोकाः अर्थ-प्रधानाः न प्रशंसा-निन्दा-पराः &lsquo;स्मृतिः प्रत्यक्षमैतिह्यम् । अनुमानश्चतुष्टयम्&rsquo; इत्याद्याः ।">

<meta itemprop="wordCount" content="15073">



<meta itemprop="keywords" content="" /><meta name="twitter:card" content="summary"/>
<meta name="twitter:title" content="प्रपाठकः 8"/>
<meta name="twitter:description" content="वैश्वदेवं काण्डम् राजसूयब्राह्मणम्,  अनुवाकः १ आनुमतनैर्ऋतादयो यागाः ,आनुमताद्यष्टेष्टिब्राह्मणम्, नैर्ऋतहोमाङ्गमन्त्राः३- प्रस्तावना 1 अथ राजसूयब्राह्मणं वैश्वदेवं काण्डम् । ऋचो यजूंषि चात्र भवन्ति, प्रायिकत्वाद्ब्राह्मणमुच्यते । द्विविधं ब्राह्मणं, कर्म-ब्राह्मणं कल्प-ब्राह्मणं चेति । तत्र कर्म-ब्राह्मणं, यत्केवलानि कर्माणि विधत्ते, मन्त्नान्विनियुङ्क्ते, न प्रशंसां करोति न निन्दाम्, यथेदमेव - &lsquo;अनुमत्यै पुरोडाशमष्टाकपालं निर्वपति धेनुर्दक्षिणा&rsquo; इत्यादि ।
कल्प-ब्राह्मणं भवति यथा - &lsquo;संवत्सरमेतद्व्रतं चरेत् । द्वौ वा मासौ&rsquo; इत्यादि ।
कृतयः &lsquo;प्रजापतिः प्रजा असृजत&rsquo; इत्यादयः, तदपि कल्प-ब्राह्मणम् । गाधा इतिहासाः पुराकल्पाश्च ब्राह्मणान्येव । गाधा वैदिकाश्श्लोकाः अर्थ-प्रधानाः न प्रशंसा-निन्दा-पराः &lsquo;स्मृतिः प्रत्यक्षमैतिह्यम् । अनुमानश्चतुष्टयम्&rsquo; इत्याद्याः ।"/>

      
    

    <script src="/saMskAra/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/saMskAra\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/saMskAra\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vvasuki\/saMskAra\/edit\/master\/content\/\u0022,\u0022mainSections\u0022:[\u0022mantrah\u0022],\u0022mainsections\u0022:[\u0022mantrah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022contents\u0022:[{\u0022url\u0022:\u0022recdir:\/\/mantraH\/\u0022}],\u0022title\u0022:\u0022मन्त्राः\u0022},{\u0022contents\u0022:[{\u0022url\u0022:\u0022recdir:\/\/kalpaH\/\u0022}],\u0022title\u0022:\u0022कल्पः\u0022},{\u0022contents\u0022:[{\u0022url\u0022:\u0022recdir:\/\/sangrahaH\/\u0022}],\u0022title\u0022:\u0022सङ्ग्रहः\u0022},{\u0022contents\u0022:[{\u0022url\u0022:\u0022recdir:\/\/bloodlines\/\u0022}],\u0022title\u0022:\u0022वंशाः\u0022},{\u0022contents\u0022:[{\u0022url\u0022:\u0022recdir:\/\/nyAya-vaisheShike\/\u0022}],\u0022title\u0022:\u0022न्यायशास्त्रम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022}],\u0022title\u0022:\u0022विषयान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022https:\/\/vvasuki.github.io\/\u0022}],\u0022title\u0022:\u0022भागाः\u0022},\u0022top_bar\u0022:[{\u0022title\u0022:\u0022म\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/mantraH\/\u0022},{\u0022title\u0022:\u0022स\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/sAma\/\u0022}]}");
    let autocompletePageUrl = "\/saMskAra\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/saMskAra\/sangrahaH\/taittirIyA\/saMhitA\/bhaTTa-bhAskara-bhAShyam\/1\/8\/".replace(basePath, "/");
    pageVars.pageParams = {};
    pageVars.pageSource = "sangrahaH\/taittirIyA\/saMhitA\/bhaTTa-bhAskara-bhAShyam\/1\/8.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/saMskAra/webpack_dist/main-bundle.js"></script>
    <script src="/saMskAra/webpack_dist/transliteration-bundle.js"></script>
    <script src="/saMskAra/non_webpack_js/disqus.js"></script>
    <script src="/saMskAra/webpack_dist/ui_lib-bundle.js"></script>
    <link rel="stylesheet" href="/saMskAra/css/fonts.css">
    <link rel="stylesheet" href="/saMskAra/css/@fortawesome/fontawesome-free/css/solid.min.css">
    

    <link rel="stylesheet" href="/saMskAra/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/8/" />
    <link rel="alternate" hreflang="sa-Deva" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/8/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/8/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/8/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/8/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/8/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/8/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/8/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/8/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/8/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/8/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/8/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/8/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/8/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/8/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/8/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/8/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/8/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/8/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/8/?transliteration_target=iast" />
    
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/saMskAra/" class="btn col border">
            <i class="fas fa-gopuram ">संस्कारे विश्वासटिप्पणयः <br/> प्रपाठकः 8</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <form action="/saMskAra/search">
            <input id="titleSearchInputBox" placeholder="शीर्षिकान्विष्यताम्" name="s"><i class="btn fas fa-search "></i>
          </form>
          <a href="/saMskAra/custom_site_search/"  class="btn btn-default">Full search</a>
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
        </div>
        <div class="row col  d-flex justify-content-center">
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
        <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="प्रपाठकः 8">प्रपाठकः 8</h1>
    
    <a id="editLink" class="btn btn-primary"  href="https://github.com/vvasuki/saMskAra/edit/master/content/sangrahaH/taittirIyA/saMhitA/bhaTTa-bhAskara-bhAShyam/1/8.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <ul>
<li>वैश्वदेवं काण्डम् राजसूयब्राह्मणम्,</li>
</ul>
<h2 id="अनवक-१-आनमतनरऋतदय-यग-आनमतदयषटषटबरहमणम-नरऋतहमङगमनतर३-">अनुवाकः १ आनुमतनैर्ऋतादयो यागाः ,आनुमताद्यष्टेष्टिब्राह्मणम्, नैर्ऋतहोमाङ्गमन्त्राः३-</h2>
<h3 id="परसतवन">प्रस्तावना</h3>
<p>1 अथ राजसूयब्राह्मणं वैश्वदेवं काण्डम् । ऋचो यजूंषि चात्र भवन्ति, प्रायिकत्वाद्ब्राह्मणमुच्यते । द्विविधं ब्राह्मणं, कर्म-ब्राह्मणं कल्प-ब्राह्मणं चेति । तत्र कर्म-ब्राह्मणं, यत्केवलानि कर्माणि विधत्ते, मन्त्नान्विनियुङ्क्ते, न प्रशंसां करोति न निन्दाम्, यथेदमेव - &lsquo;अनुमत्यै पुरोडाशमष्टाकपालं निर्वपति धेनुर्दक्षिणा&rsquo; इत्यादि ।<br>
कल्प-ब्राह्मणं भवति यथा - &lsquo;संवत्सरमेतद्व्रतं चरेत् । द्वौ वा मासौ&rsquo; इत्यादि ।<br>
कृतयः &lsquo;प्रजापतिः प्रजा असृजत&rsquo; इत्यादयः, तदपि कल्प-ब्राह्मणम् । गाधा इतिहासाः पुराकल्पाश्च ब्राह्मणान्येव । गाधा वैदिकाश्श्लोकाः अर्थ-प्रधानाः न प्रशंसा-निन्दा-पराः &lsquo;स्मृतिः प्रत्यक्षमैतिह्यम् । अनुमानश्चतुष्टयम्&rsquo; इत्याद्याः ।<br>
इतिहासाः पर-कृतयः मनुष्य-कृतयः &lsquo;विश्वरूपो वै त्वाष्ट्रः&rsquo; इत्येवमादयः ।<br>
पुराकल्पाः प्रजापत्यादि-कृतयः &lsquo;प्रजापतिः प्रजा असृजत&rsquo; इत्येवमादयः । सर्वाण्येतानि ब्राह्मणान्युच्यन्ते ।<br>
एतदुक्तं भवति - कर्ममन्त्रचोदना ब्राह्मणम् । तत्त्वविषयमर्थवादादियुक्तं कर्म-विधानं कल्पं ब्राह्मणमित्युच्यते । अतत्त्व-विषयं कर्म-विधानं कल्प-ब्राह्मणमेव यथा, &lsquo;सावित्रं जुहोति प्रसूत्यै&rsquo; इत्यादि । आहुश्च -</p>
<p>क्वचिद्विधिः प्रशंसा च केषु चिद्विधिरेव हि । <br>
केषु चित्स्तुतिरेव स्यात् एवं निन्दा-निषेधयोः ॥ इति ।</p>
<p>तत्रास्मिन् प्रश्ने कर्माणि विधीयन्ते मन्त्राश्च केवलमाम्नायन्ते, न विनियुज्यन्ते । औपानुवाक्ये तु कर्माणि च विधीयन्ते मन्त्राश्चाम्नायन्ते तदानीमेव च ते विनियुज्यन्ते इति विशेषः ।</p>
<h3 id="मनतर">मन्त्रः</h3>
<p>अनु॑मत्यै पुरो॒डाश॑म॒ष्टाक॑पाल॒न्निर्व॑पति ।</p>
<h4 id="टक">टीका</h4>
<p>तत्र राजसूये पवित्रेऽग्निष्टोमे पञ्चम्यां संस्थिते षष्ठीमारभ्यान्वहमनुमत्यादयोऽष्टौ यागास्सन्ति, तान्विदधाति - अनुमत्यै पुरोडाशमष्टाकपालं निर्वपतीत्यादि ॥ अनुब्राह्मणं च भवति - &lsquo;अष्टावेतानि हवींषि भवन्ति&rsquo; इति । तत्र षष्ठ्यामानुमतमष्टाकपालं निर्वपति । या[यया] सर्वं क्रियते [साऽनुमतिः ।] अनुमतिरिति &lsquo;इयमेवास्मै राज्यमनुमन्यते&rsquo; इत्यनुमत्यभिमानिनी वा काचिद्देवता पृथिवीत्वेन रूप्यते । &lsquo;तादौ च निति&rsquo; इति गतेः प्रकृति-स्वरत्वम् । तस्यै पुरोडाशमष्टाकपालं निर्वपति तदुद्देशेन पृथक्करोति । अष्टसु कपालेषु संस्कृत इति तद्धितार्थे द्विगुः, &lsquo;द्विगोर्लुगनपत्ये&rsquo; इति प्राग्दीव्यतीयस्य लुक्, &lsquo;अष्टनः कपाले हविष्युपसङ्ख्यानम्&rsquo; इति पूर्वपदस्यात्वम्, &lsquo;इगन्त-काल-कपाल&rsquo; इति पूर्वपदप्रकृतिस्वरत्वम् ।</p>
<h3 id="मनतर-1">मन्त्रः</h3>
<p>धे॒नुर्दख्षि॑णा ।</p>
<h4 id="टक-1">टीका</h4>
<p>तत्र धेनुः प्रत्यग्रप्रसवा गौर्दक्षिणा देया । &lsquo;दक्षिणस्या दिगाख्यायाम्&rsquo; इत्याद्युदात्तत्वम् ॥</p>
<h3 id="मनतर-2">मन्त्रः</h3>
<p>ये प्र॒त्यञ्च॒श्शम्या॑या अव॒शीय॑न्ते ।</p>
<h4 id="टक-2">टीका</h4>
<p>2 तथास्मिन्नेव नैरृतं विधातुमाह - ये प्रत्यञ्च इत्यादि ॥ अत्र &lsquo;नैरृतेन पूर्वेण प्रचरति&rsquo; इत्यनुब्राह्मण-दर्शनादानुमतात्पूर्वमेव नैरृतेन प्रचरितव्यं, तत्रानुमतस्य प्रथमाम्नान-सामर्थ्यात्प्रथममानुमतमासाद्यते । प्रचरणन्तु नैरृतयागात्पश्चादिति विवेकः । तत्रानुमतं पिषन् पश्चादुत्तरतश्च व्यवशातयति तण्डुलान्, तत्र ये शम्यायाः प्रत्यञ्चः प्रत्यग्गताः अवशीर्य(य?)न्ते अवपतन्ति तान् नैरृतमेककपालं निर्वपेत्, निर्वपतीति प्रकृतत्वात् । निर्वपतिस्तु तूष्णीमुपचारादित्याहुः ।
निर्वपतिर्वा धात्वर्थसामान्ये करोत्यर्थे वर्तते । तान् प्रतीचीनांस्तण्डुलान् नैरृतं कुर्यादित्यर्थः ।</p>
<h3 id="मनतर-3">मन्त्रः</h3>
<p>तन्नैर्॑ऋ॒तमेक॑कपालङ्कृ॒ष्णँव्वासः॑ कृ॒ष्णतू॑ष॒न्दख्षि॑णा ।</p>
<h4 id="टक-3">टीका</h4>
<p>तमित्येककपालापेक्षयैकवचनम् । पूर्ववत्समासादिः । विबाधन-पृथिव्येव निरृतिः, पृथिव्येव विश्वमनुगृह्णाति निगृह्णाति च । ब्राह्मणं च भवति । &lsquo;इयं निरृतिः&rsquo; इति । देवतान्तरं वा पूर्ववत् ।<br>
तत्र कृष्णं वासः कृष्णतूषं कृष्णदशान्तं दक्षिणा ॥</p>
<h3 id="मनतर-4">मन्त्रः</h3>
<p>[संयुक्तमन्त्रः - वीहि॒ स्वाहाऽऽहु॑तिञ्जुषा॒णः ।]</p>
<p>वीहि॑ ।</p>
<h4 id="टक-4">टीका</h4>
<p>3 तत्र नैरृतेन प्रचरितुं दक्षिणमपरमवान्तरदेशं गमिष्यन् गार्हपत्ये जुहोति - वीहीति ॥ वीहि विगच्छ विगच्छद्भिरस्माभिः विश्लिष्टो भत मास्माननूत्थाय बाधिष्ट ।</p>
<h3 id="मनतर-5">मन्त्रः</h3>
<p>स्वाहा᳚ ।</p>
<h4 id="टक-5">टीका</h4>
<p>हे गार्हपत्य तुभ्यं स्वाहा स्वाहुतं करोमीदमाज्यम् ।</p>
<h3 id="मनतर-6">मन्त्रः</h3>
<p>आहु॑तिञ्जुषा॒णः ।</p>
<h4 id="टक-6">टीका</h4>
<p>तस्मादिमामाहुतिं जुषाणस्सेवमानः शान्तो भूत्वा इहैवास्स्वेत्यर्थः । स्वाहाकृतामिमामाहुतिं जुषाण इति वा । &lsquo;तादौ च&rsquo; इति गतेः प्रकृतिस्वरत्वम् । जुषेश्शानचि &lsquo;बहुलं छन्दसि&rsquo; इति शपो लुक्, व्यत्ययेन सार्वधातुकत्वादनुदात्तत्वाभावः, ताच्छीलिको वा चानश् । &lsquo;यदहुत्वा गार्हपत्य ईयुः&rsquo; इत्यादि ब्राह्मणम् ॥</p>
<h3 id="मनतर-7">मन्त्रः</h3>
<p>ए॒ष ते॑ निर्ऋते भा॒गो भूते॑ ह॒विष्म॑ति ।<br>
अ॒सि॒ मु॒ञ्चेममꣳह॑सः।।</p>
<h4 id="टक-7">टीका</h4>
<p>4 नैरृतं सर्वं जुहोति - एष त इति गायत्री । यजुरिति केचित् ॥ मुञ्चेति तिङः परत्वात्पादादित्वान्न निहन्यते । हे निरृते एष ते भागः, त्वयेदं हविर्भुज्यताम् । कर्मणि घञ्, &lsquo;कर्षात्वतः&rsquo; इत्यन्तोदात्तत्वम् । हे भूते भूतरूपे निरृतिभूते वा । यद्वा - सर्वेषां भूतिहेतो । ब्राह्मणं च भवति &lsquo;भूतिमेवोपावर्तते&rsquo; इति । पादादित्वान्न निहन्यते । यस्मादनेन हविषा हविष्मती त्वमसि, तस्मादिमं हविषोऽस्य दातारं यजमानं अंहसः पापान्मुञ्चेति । &lsquo;अंहस एवैनं मुञ्चति&rsquo; इति ब्राह्मणम् ॥</p>
<h3 id="मनतर-8">मन्त्रः</h3>
<p>[संयुक्तमन्त्रः - स्वाहा॒ नमो॒ य इ॒दञ्च॒कार ]
स्वाहा॑  ।<br>
नमः॑ ।<br>
य इ॒दञ्च॒कार॑ ।</p>
<h4 id="टक-8">टीका</h4>
<p>5 पुनरेत्य गार्हपत्ये जुहोति - स्वाहा स्वाहुतमिदमाज्यमस्तु, नमः नमस्कारश्चास्तु । (कतमस्मै) कस्मै? यो हवा इदमस्मत्प्रार्थितं चकार तथैव कृतवान्, निरृतिं यष्टुं गच्छतोऽस्मान् सोढ्वा अननूत्थाय अत्रैव शान्तोऽवस्थित इति यावत् । यद्वा - इदं विश्वं चराचरं जगच्चकार ॥</p>
<h3 id="मनतर-9">मन्त्रः</h3>
<p>आ॒दि॒त्य॒ञ्च॒रुन्निर्व॑पति॒ वरो॒ दख्षि॑णा ।</p>
<h4 id="टक-9">टीका</h4>
<p>6 श्वो भूते आदित्यं चरुं निर्वपति - अदितिः देवमाता पृथिवी वा, सा देवतास्य आदित्यः । &lsquo;दित्यदिति&rsquo; इति ण्यः । &lsquo;उभयीष्वेव प्रजासु&rsquo; इत्यादि ब्राह्मणम् । तत्र वरो दक्षिणा, गौर्वरः ॥</p>
<h3 id="मनतर-10">मन्त्रः</h3>
<p>आग्नावैष्ण॒वमेका॑दशकपालम्  +++(निर्वपति)+++।।<br>
वाम॒नो व॒ही दख्षि॑णा।</p>
<h4 id="टक-10">टीका</h4>
<p>7 श्वो भूते आग्नावैष्णवमेकादशकपालं निर्वपति - &lsquo;अग्निस्सर्वा देवताः&rsquo; इत्यादि ब्राह्मणम् । अत्र वामनो वही दक्षिणा । वामनो ह्रस्वाङ्गः, वही वहनदेशवान् । &lsquo;यद्वही । तेनाग्नेयः&rsquo; इत्यादि ब्राह्मणम् ॥</p>
<h3 id="मनतर-11">मन्त्रः</h3>
<p>अग्नीषो॒मीय᳚म् [1]एका॑दशकपालम् +++(निर्वपति)+++।</p>
<p>हिर॑ण्य॒न्दख्षि॑णा।</p>
<h4 id="टक-11">टीका</h4>
<p>8 श्वो भूते अग्नीषोमीयमेकादशकपालं निर्वपति - अग्नीषोमाभ्यां वा इन्द्रः&rsquo; इत्यादि ब्राह्मणम् । &lsquo;द्यावापृथिवीशुनासीर&rsquo; इति छः । तत्र हिरण्यं दक्षिणा &lsquo;हिरण्यं दक्षिणा समृद्ध्यै&rsquo; भवति ॥</p>
<h3 id="मनतर-12">मन्त्रः</h3>
<p>ऐ॒न्द्रमेका॑दशकपालम्+++(निर्वपति)+++।</p>
<p>ऋ॒ष॒भो व॒ही दख्षि॑णा  ।</p>
<h4 id="टक-12">टीका</h4>
<p>9 श्वो भूते ऐन्द्रमेकादशकपालं निर्वपति - &lsquo;इन्द्रो वृत्रं हत्वा&rsquo; इति ब्राह्मणम् । तत्र ऋषभो वही दक्षिणा । ऋषभस्सेक्ता खेलगतिर्वा । अत्रायं पञ्चम ऐन्द्रो विधीयते, अनुब्राह्मणे तु ऐन्द्राग्नः, अत्र कथं भाव्यमिति भाव्यं ; विकल्पो वा तुल्यबलत्वात् ॥</p>
<h3 id="मनतर-13">मन्त्रः</h3>
<p>[संयुक्तमन्त्रः - आग्ने॒यम॒ष्टाक॑पालमै॒न्द्रन्दध्यृ॑ष॒भो व॒ही दख्षि॑णा ]</p>
<p>आ॒ग्ने॒यम॒ष्टा क॑पालम्+++(निर्वपति)+++।</p>
<p>ऐ॒न्द्रन्दधि॑ ।</p>
<p>ऋ॒ष॒भो व॒ही दख्षि॑णा।</p>
<h4 id="टक-13">टीका</h4>
<p>10 श्वो भूते आग्नेयमष्टाकपालं निर्वपति, ऐन्द्रं च दधि - द्विहविष्कोऽयं यागः । &lsquo;अग्निर्वै यज्ञमुखम्&rsquo; इत्यादि ब्राह्मणम् । ऋषभो वही दक्षिणा ॥</p>
<h3 id="मनतर-14">मन्त्रः</h3>
<p>ऐ॒न्द्रा॒ग्नन्द्वाद॑शकपालँव्वैश्वदे॒वञ्च॒रुम् +++(निर्वपति)+++।</p>
<p>प्र॒थ॒म॒जो व॒थ्सो दख्षि॑णा  ।</p>
<h4 id="टक-14">टीका</h4>
<p>11 श्वो भूते ऐन्द्राग्नं द्वादशकपालं निर्वपति, वैश्वदेवं चरुं निर्वपति - &lsquo;देवा वा ओषधीश्वाजिमयुः&rsquo; इत्यादि ब्राह्मणम् । अत्र प्रथमजः प्रथमजातो वत्सो दक्षिणा ।</p>
<h3 id="मनतर-15">मन्त्रः</h3>
<p>सौ॒म्यꣵ श्या॑मा॒कञ्च॒रुम् +++(निर्वपति)+++।</p>
<p>वासो॒ दख्षि॑णा  ।</p>
<h4 id="टक-15">टीका</h4>
<p>अस्मिन् यागे सौम्यं श्यामाकं चरुं निर्वपति - &lsquo;सोमो वा अकृष्टपच्यस्य राजा&rsquo; इत्यादि ब्राह्मणम् । श्यामाकशब्दाद्विकारे &lsquo;कोपधाच्च&rsquo; इत्यण् । तत्र वासो दक्षिणा । &lsquo;सौम्यं हि देवतया वासः&rsquo; । त्रिहविष्कोऽयं यागः । `अष्टावेतानि हवींषि&rsquo; इति ब्राह्मणानुसारेण व्याख्यायते वत्सवाससी दक्षिणा इति ॥</p>
<h3 id="मनतर-16">मन्त्रः</h3>
<p>[संयुक्तमन्त्रः - सर॑स्वत्यै च॒रुꣳ सर॑स्वते च॒रुम्मि॑थु॒नौ गावौ॒ दख्षि॑णा  ]
सर॑स्वत्यै च॒रुम् +++(निर्वपति)+++ ।<br>
सर॑स्वते च॒रुम् +++(निर्वपति)+++ ।<br>
मि॑थु॒नौ गावौ॒ दख्षि॑णा ॥ [2]</p>
<h4 id="टक-16">टीका</h4>
<p>12 श्वो भूते सरस्वत्यै चरुं निर्वपति, सरस्वते चरुम् - स्त्रीपुंसात्मके द्वे देवते । अयमपि द्विहविष्कः । मिथुनौ स्त्रीपुंसौ गावौ दक्षिणा ॥</p>
<p>इत्यष्टमे प्रथमोऽनुवाकः ॥।</p>
<h2 id="अनवक-२-चतरमसयष-परथमपरव-वशवदवपरव-हवरषटकम--तदबरहमणम-आगनयदनयषट-वशवदवहवष">अनुवाकः २ (चातुर्मास्येषु प्रथमपर्व) वैश्वदेवपर्व-हविरष्टकम् , तद्ब्राह्मणम् (आग्नेयादीन्यष्टौ वैश्वदेवहवींषि)</h2>
<h3 id="मनतर-17">मन्त्रः</h3>
<p>[***- आ॒ग्ने॒यम॒ष्टाक॑पाल॒न्निर्व॑पति सौ॒म्यञ्च॒रुꣳ सा॑वि॒त्रन्द्वाद॑शकपालꣳ सारस्व॒तञ्च॒रुम्पौ॒ष्णञ्च॒रुम्मा॑रु॒तꣳ स॒प्तक॑पालँव्वैश्वदे॒वीमा॒मिख्षा᳚न्द्यावापृथि॒व्य॑मेक॑कपालम्   ]</p>
<p>आ॒ग्ने॒यम॒ष्टाक॑पाल॒न्निर्व॑पति ।<br>
सौ॒म्यञ्च॒रुम् +++(निर्वपति)+++।</p>
<p>सा॑वि॒त्रन्द्वाद॑शकपालम् +++(निर्वपति)+++।</p>
<p>सारस्व॒तञ्च॒रुम् +++(निर्वपति)+++।<br>
पौ॒ष्णञ्च॒रुम् +++(निर्वपति)+++।</p>
<p>मा॑रु॒तꣳ स॒प्तक॑पालम् +++(निर्वपति)+++। <br>
वैश्वदे॒वीमा॒मिख्षा᳚म् +++(निर्वपति)+++ ]  ।</p>
<h4 id="टक-17">टीका</h4>
<p>1 सन्ति तावद्राजसूयान्तर्भावीनि चातुर्मास्यहवींषि ; तत्र तावद्वैश्वदेवहवींषि विदधाति - आग्नेयमष्टाकपालं निर्वपतीत्यादि ॥ एतानि यथासमाम्नातमष्टौ हवींषि निर्वपति । अष्टहविष्कोऽयमेको यागः । एषां च पौष्णान्तानि पञ्च सञ्चराणि वरुणप्रघासादिष्वप्युपयोक्ष्यन्ते । &lsquo;वैश्वदेवेन वै प्रजापतिः प्रजा असृजत&rsquo; इति ब्राह्मणम्, &lsquo;ते वा एते त्रिस्संवत्सरस्य प्रयुज्यन्ते&rsquo; इति च । &lsquo;अग्नेर्ढक्&rsquo; । सौम्यम्, पूर्ववट्ट्यण् । तप्ते पयसि दध्यानयति यत्संवर्तते सामिक्षा ।</p>
<h3 id="मनतर-18">मन्त्रः</h3>
<p>द्यावापृथि॒व्य॑मेक॑कपालम् +++(निर्वपति)+++॥ [3]</p>
<h4 id="टक-18">टीका</h4>
<p>द्यावापृथिव्यामिति । &lsquo;द्यावापृथिवीशुनासीर&rsquo; इति यत् । सर्वेषां यागानामन्त्य एककपालः ॥</p>
<p>इत्यष्टमे द्वितीयोऽनुवाकः ॥</p>
<h2 id="अनवक-३-चतरमसयष-दवतयपरव-वरणपरघसपरव--हवष-बरहमण-पतनयदनयनद२-५करमभहममनतरशच">अनुवाकः ३ (चातुर्मास्येषु द्वितीयपर्व) वरुणप्रघासपर्व- हविषां ब्राह्मणं पत्न्युुदानयनादि(२-५)करम्भहोममन्त्राश्च</h2>
<h3 id="मनतर-19">मन्त्रः</h3>
<p>ऐ॒न्द्रा॒ग्नमेका॑दशकपालम्  +++(निर्वपति)+++ ।<br>
मारु॒तीमा॒मिख्षाँ᳚म् ।<br>
वारु॒णीमा॒मिख्षा᳚म्  ।<br>
का॒यमेक॑कपालम् ।</p>
<h4 id="टक-19">टीका</h4>
<p>1अथ वरुणप्रघासहवींषि विदधाति - ऐन्द्राग्नमित्यादि ॥ एतानि चत्वारि हवींषि पञ्चसञ्चरातिरिक्तानि । &lsquo;एतद्ब्राह्मणान्येव पञ्च हवींषि । अथैष ऐन्द्राग्नो भवति&rsquo; इत्यादि ब्राह्मणम् । तेन सञ्चरैस्सह नव भवन्ति । को देवता अस्य कायम् । &lsquo;कस्येत्&rsquo; इतीत्वम् । कः प्रजापतिः ॥</p>
<h3 id="मनतर-20">मन्त्रः</h3>
<p>[ संयुक्तमन्त्रः - प्रघा॒स्यान्॑ हवामहे म॒रुतो॑ य॒ज्ञवा॑हसᳵ कर॒म्भेण॑ स॒जोष॑सः ॥]</p>
<p>प्रघा॒स्यान्॑ हवामहे म॒रुतो॑ य॒ज्ञवा॑हसः ।<br>
कर॒म्भेण॑ स॒जोष॑सः  ॥</p>
<h4 id="टक-20">टीका</h4>
<p>2गृहीतकरम्भपात्रां पत्नीमुदानयित्वा वाचयति प्रतिप्रस्थाता - प्रघास्यानिति । इयं गायत्री ॥ पूर्वपदलोपोत्र द्रष्टव्यः । यथा - देवदत्तो दत्तः, सत्यभामा भामेति । एवं वरुणप्रघासाः प्रघासाः ; तत्र भवास्तेषां सम्बन्धिनो मरुतः प्रघास्याः । &lsquo;भवे छन्दसि&rsquo; इति यः । मरुद्विशेषा वा प्रघास्यास्तान् हवामहे आह्वयामः यजामहे वा । &lsquo;बहुलं छन्दसि&rsquo; इति सम्प्रसारणम् । [यज्ञं वहन्तीति यज्ञवाहसः] &lsquo;वहिहाधाञ्भ्यश्छन्दसि&rsquo; इति विधीयमानोसुन् &lsquo;गतिकारकयोरपि पूर्वपदप्रकृतिस्वरत्वं च&rsquo; इति कारकपूर्वादपि भवति, णिदिति तत्रानुवृत्तेर्वृद्धिः । दधिसर्पिर्मिश्रास्सक्तवः करम्भाः । जातावेकवचनम् । तद्योगात्ताच्छब्द्यम् । करम्भपात्रैर्हेतुभिः सजोषसस्समानप्रीतीन् परस्परमस्माभिर्वा सप्रीतीन् । &lsquo;परादिश्छन्दसि&rsquo; इत्युत्तरपदाद्युदात्तत्वम् ॥</p>
<h3 id="मनतर-21">मन्त्रः</h3>
<p>मो षू ण॑ इन्द्र पृ॒थ्सु दे॒वास्तु॑ स्म ते शुष्मिन्नव॒या ।</p>
<h4 id="टक-21">टीका</h4>
<p>3यजमानः पुरोनुवाक्यामन्वाह - मो षूण इति । पङ्क्तिप्रकारोयम् । पादादित्वादस्त्विति न निहन्यते । मो इति प्रतिषेधे । निपातसमुदायो वा । सामर्थ्याल्लभ्या क्रिया ; तस्या एव निषेधसम्भवात्, अस्त्विति वक्ष्यमाणत्वाच्च । हे इन्द्र देवनादिगुणक अस्माकं पृत्सु सङ्ग्रामेषु प्रवृत्तिः (सु) मो मा भूदिति । सु सुष्ठु समीचीनमेव । सुष्ठु मा भूदिति वा । अस्मान् पृत्सु माकार्षीः शोभनमेतदिति । &lsquo;सुञः&rsquo; इति सोष्षत्वम्, &lsquo;अन्येषामपि दृश्यते&rsquo; इति दीर्घत्वम् । &lsquo;नश्च धातुस्थोरुषुभ्यः&rsquo; इति नसो णत्वम् ।</p>
<p>किञ्च - हे शुष्मिन् बलवन् ते तव प्रसादात् अवया करम्भपात्रयागोस्तु अवयजनमवया । &lsquo;अवे यजः&rsquo; इति ण्विः, छान्दसोन्त्यविकारः । सोर्वा डादेशः । वरुणपाशानामवयजनं विनाशहेतुरस्त्विति यावत् ।</p>
<h3 id="मनतर-22">मन्त्रः</h3>
<p>म॒ही ह्य॑स्य मी॒ढुषो॑ य॒व्या ।</p>
<h4 id="टक-22">टीका</h4>
<p>कः पुनरस्य विशेष इति चेद्ब्रूमः - हे इन्द्र अस्य तव मीढुषः सेक्तुः सम्बन्धिनीयमिष्टिः मही पृथ्वी यस्माद्यव्या यवमात्रसदृशी अतिस्वल्पेति यावत् । शाखादित्वादिवार्थे यः । यद्वा - इयमेवेष्टिः तव प्रसादान्महती यव्या यावयित्री वरुणपाशानां पृथक्कर्णसमर्थेति यावत् । छान्दसो यः । अन्वादेशत्वादस्येति निहन्यते । दाश्वानादौ मीढ्वानिति निपातितः ।</p>
<h3 id="मनतर-23">मन्त्रः</h3>
<p>ह॒विष्म॑तो म॒रुतो॒ वन्द॑ते॒ गीः  ॥</p>
<h4 id="टक-23">टीका</h4>
<p>किञ्च - हविष्मतश्चरुमतो मम गीर्वन्दते स्तौति ॥</p>
<h3 id="मनतर-24">मन्त्रः</h3>
<p>[संयुक्तमन्त्रः - यद्ग्रामे॒ यदर॑ण्ये॒ यत् स॒भायाँ॒य्यदि॑न्द्रि॒ये । यच्छू॒द्रे यद॒र्य॑ एन॑श्चकृ॒मा व॒यम् । यदेक॒स्याधि॒ धर्म॑णि॒ तस्या॑व॒यज॑नमसि॒ स्वाहा᳚ ॥  ]</p>
<p>यद्ग्रामे॒ यदर॑ण्ये॒ ..<br>
यत् स॒भायाँ॒य्यदि॑न्द्रि॒ये । <br>
यच्छू॒द्रे यद॒र्ये॑ ..<br>
एन॑श्चकृ॒मा व॒यम् ।  <br>
यदेक॒स्याधि॒ धर्म॑णि॒  .. <br>
तस्या॑व॒यज॑नमसि॒ स्वाहा᳚  ॥</p>
<h4 id="टक-24">टीका</h4>
<p>4दम्पती याज्यां ब्रूतः - यद्ग्राम इति । षट्पदा जगतीयम् ॥ ग्रामे जनपदे गूढे प्रदेशे सभायां गृहे इन्द्रिये चक्षुरादिके वागादिके च शूद्रे चतुर्थे । निकृष्टोपलक्षणम् । &lsquo;अर्यस्स्वामिवैश्ययोः&rsquo; इति निपात्यते, निपातनसामर्थ्यादेवाभिमतस्य सिद्धिः । एषु ग्रामादिष्वाधारेषु एतेषु वा निमित्तेषु वयं यदेनः पापं चकृम बुद्धिपूर्वमबुद्धिपूर्वं वा सह कृतवन्तः । सांहितिकं दीर्घत्वम् । &lsquo;अस्मदो द्वयोश्च&rsquo; इति द्वयोर्बहुवचनं वयमिति । यच्च आवयोरेकस्यान्यतरस्य एनः पृथगेवानया मया वा कृतम्, अधिधर्मणि स्थानासनादिके क्रियमाणे तन्निमित्तं वा कृतं तस्य सर्वस्यावयजनं नाशनमसि हे करम्भपात्राणि । सामान्यविवक्षायामेकवचनं, करम्भेण चेति प्रक्रान्तत्वात् । स्वाहाकरोमि त्वामिति । &lsquo;यजमानदेवत्यो वा आहवनीयः&rsquo; इत्यादि ब्राह्मणम् ॥</p>
<h3 id="मनतर-25">मन्त्रः</h3>
<p>अक्र॒न्कर्म॑ कर्म॒कृत॑स्स॒ह वा॒चा म॑योभु॒वा । <br>
दे॒वेभ्य॒ᳵ कर्म॑ कृ॒त्वाऽस्त॒म्प्रेत॑ सुदानवः ॥ [4]</p>
<h4 id="टक-25">टीका</h4>
<p>5पृथग्गच्छन्तावनुमन्त्रयेते पत्नीयजमानौ - अक्रन्निति । अनुष्टुबेषा ॥ अक्रन् कृतवन्तः । बहुवचनेन द्वावुच्येते । कर्म करम्भपात्रहोमलक्षणं कृतवन्तः । &lsquo;मन्त्रे घस&rsquo; इति च्लेर्लुक्, पुरुषव्यत्ययः, अकार्ष्मेति मध्यमतया विपरिणतिः, &lsquo;अस्तं प्रेत&rsquo; इत्येकवाक्यत्वात् । कर्मकृतः एतस्य कर्मणः कर्तारः एतदेवाक्रन् । &lsquo;सुकर्मपाप&rsquo; इति क्विप् । सह वाचा मन्त्रात्मिकया मयोभुवा मयसस्सुखस्य भावयित्र्या मन्त्रवदेव कर्म कृतवन्तः । भवतेर्ण्यन्तात्क्विप्, &lsquo;बहुलमन्यत्रापि&rsquo; इति णिलुक्, उपपदसमासः । &lsquo;अन्तोदात्तादुत्तरपदात्&rsquo; इति तृतीयाया उदात्तत्वं व्यत्ययेन नित्यसमासेपि । यद्वा - मयसां भूर्मयोभूरिति षष्ठीसमासः । &lsquo;सावेकाचः&rsquo; इति वाचस्तृतीयाया उदात्तत्वम् । देवेभ्यो देवार्थं देवर्णनिरवदानार्थम् । ते यूयं सम्प्रति कर्म यथोक्तं कृत्वा अस्तं प्रेत स्वंस्वं स्थानं वियुक्ता गच्छत । हे सुदानवः कल्याणदानाः । कर्मसमाप्तिं वा अस्तमयत देवाः । &lsquo;देवानृणं निरवदाय&rsquo; इत्यादि ब्राह्मणम् ॥</p>
<p>इत्यष्टमे तृतीयोनुवाकः ॥</p>
<h2 id="अनवक-४-चतरमसयष-ततय-सरमधपरव-सममधहवष-बरहमणम-दरवहमयजयनवकय">अनुवाकः ४ (चातुर्मास्येषु तृतीयं सारमेधपर्व) साममेधहविषां ब्राह्मणम्, दर्विहोमयाज्यानुवाक्ये</h2>
<ul>
<li>साममेधपर्वणि प्रथमेहनि कार्याणि हवींषि, तदीयौ मन्त्रौ २-३, द्वितीयेह्नि कार्याणि हवींषि च</li>
<li></li>
</ul>
<h3 id="मनतर-26">मन्त्रः</h3>
<p>अ॒ग्नयेऽनी॑कवते पुरो॒डाश॑म॒ष्टाक॑पाल॒न्निर्व॑पति सा॒कꣳ सूर्ये॑णोद्य॒ता ।</p>
<h4 id="टक-26">टीका</h4>
<p>1अथ साकमेधहवींषि विधीयन्ते । तत्र प्रथमेहनि यानि भवन्ति तानि विदधाति - अग्नयेनीकवत इति ॥ &lsquo;देवासुरास्संयत्ता आसन् । सोग्निरब्रवीत् । ममेयमनीकवती तनूः&rsquo; इत्यादि ब्राह्मणम् । &lsquo;असौ वा आदित्योग्निरनीकवान् । तस्य रश्मयोऽनीकानि&rsquo; । यदा सूर्यश्चोदयं करोति, अध्वर्युश्च पुरोडाशं निर्वपति ; तदानीं सूर्येणोद्यता साकं निर्वपति तदा सूर्योदयकाले निर्वपतीत्यर्थः । &lsquo;राजसूय&rsquo; इत्यादौ सूर्यशब्दो निपातितः, &lsquo;शतुरनुमः&rsquo; इत्युद्यच्छब्दात्तृतीयाया उदात्तत्वम् ।</p>
<h3 id="मनतर-27">मन्त्रः</h3>
<p>म॒रुद्भ्य॑स्सान्तप॒नेभ्यो॑ म॒ध्यन्दि॑ने च॒रुम् +++(निर्वपति)+++।</p>
<p>म॒रुद्भ्यो॑ गृहमे॒धिभ्य॒स्सर्वा॑सान्दु॒ग्धे सा॒यञ्च॒रुम् +++(निर्वपति)+++ ।</p>
<h4 id="टक-27">टीका</h4>
<p>अथ मध्यन्दिने मरुद्भ्यस्सान्तपनेभ्यश्चरुं निर्वपति । अह्नो मध्यं मध्यंदिनम् । &lsquo;मध्यो मध्यं दिनञ्चास्मात्&rsquo; इति दिनञ्प्रत्ययः ? सम्यक्समन्ताच्च शोषणं सन्तपनं, तत्सम्बन्धिनस्सान्तपनाः सन्तापनसमर्थाश्शत्रूणाम् । &lsquo;तेऽसुराः पराजिता यन्तः&rsquo; इत्यादि ब्राह्मणम् ।</p>
<p>अथ सायमस्तकाले मरुद्भ्यो गृहमेधिभ्यः गृहमेधवद्भ्यः सर्वासां गवां यजमानसम्बन्धिनीनां दुग्धे चरुं निर्वपति । &lsquo;ते देवाश्श्वो विजयिनः&rsquo; इत्यादि ब्राह्मणम् ॥</p>
<h3 id="मनतर-28">मन्त्रः</h3>
<p>पू॒र्णा द॑र्वि॒ परा॑ पत॒ सुपू᳚र्णा॒ पुन॒राप॑त ।<br>
व॒स्नेव॒ वि क्री॑णावहा॒ इष॒मूर्जꣳ॑ शतक्रतो  ॥</p>
<h4 id="टक-28">टीका</h4>
<p>2अव्युष्टायां रजन्यां पूर्णदर्व्येण चरन्ति शरनिष्कासस्य दर्वीं पूरयित्वा गार्हपत्ये जुहोति । तत्र पुरोनुवाक्या - पूर्णेत्यनुष्टुप् ॥ हे दर्वि पूर्णा शरनिष्कासस्य पूरिता । &lsquo;वा दान्तशान्त&rsquo; इति ण्यन्तस्य निपात्यते । ईदृशी परापत इन्द्रं प्रति गच्छ । ततस्सुपूर्णा सुष्ठु धनस्य पूर्णा पुनरस्मान् प्रत्यापत आगच्छ । एवं वस्नेव वस्नेन मूल्येनेव । सुपां सलुक्&rsquo; इत्याकारः । क्रीणावहै इन्द्रश्चाहं च परस्परतः वणिग्वद्विनिमयं करवावहै । किं विक्रीणावहा इत्युच्यते - इषमूर्जमन्नं रसादिकं धनादिकं च ; अतोत्रावयोस्त्वं गतागतकारिणी साधनभावमाचरेति । तदेवाह - हे शतक्रतो बहुविधकर्मकरणकुशले गतागतसमर्थे ॥</p>
<h3 id="मनतर-29">मन्त्रः</h3>
<p>दे॒हि मे॒ ददा॑मि ते॒ नि मे॑ धेहि॒ नि ते॑ दधे । <br>
नि॒हार॒मिन्नि मे॑ हरा नि॒हार᳚म् [5] नि ह॑रामि ते  ॥</p>
<h4 id="टक-29">टीका</h4>
<p>3अथ याज्या - देहीत्यनुष्टुप् ॥ देहि मे मह्यं अभिमतं धनं, अहमपि ते तुभ्यं ददामि । निधेहि स्थापय मे मदर्थं, अहमपि ते त्वदर्थं निदधे स्थापयामि । तथा निहारमित् निहारमेव निर्हृत्यनिर्हृत्यैव मे मम निहर, अहमपि ते निहारं निर्हृत्यनिहृत्य निहरामि । नियमेन नितरां निर्हृत्य वा समुदायाद्धरणं निहरणम् । आभीक्ष्ण्ये णमुल्, कृदुत्तरपदप्रकृतिस्वरत्वम् लित्स्वरः । एवमुपकारप्रत्युपकारितया आवयोर्वृत्तिरस्त्विति लोकवृत्तानानिदर्शनम् ॥</p>
<h3 id="मनतर-30">मन्त्रः</h3>
<p>म॒रुद्भ्य॑ᳵ क्री॒डिभ्य॑ᳶ पुरो॒डाशꣳ॑ स॒प्तक॑पाल॒न्निर्व॑पति सा॒कꣳ सूर्ये॑णोद्य॒ता ।</p>
<h4 id="टक-30">टीका</h4>
<p>4अथ द्वितीयेह्नि साकं सूर्येणोद्यता मरुद्भ्यः क्रीडिभ्यः पुरोडाशं सप्तकपालं निर्वपति ॥ क्रीडन्तीति क्रीडिनः, ग्रह्याडित्वाण्णिनिः । &lsquo;त एनमत्यक्रीडन् । तत्क्रीडिनां क्रीडित्वम्&rsquo; इति ब्राह्मणम् ॥</p>
<h3 id="मनतर-31">मन्त्रः</h3>
<p>[संयुक्तमन्त्रः - आग्ने॒यम॒ष्टाक॑पाल॒न्निर्व॑पति सौ॒म्यञ्च॒रुꣳ सा॑वि॒त्रन्द्वाद॑शकपालꣳ सारस्व॒तञ्च॒रुम्पौ॒ष्णञ्च॒रुमै᳚न्द्रा॒ग्नमेका॑दशकपालमै॒न्द्रञ्च॒रुँव्वै᳚श्वकर्म॒णमेक॑कपालम् ॥ ]</p>
<p>आग्ने॒यम॒ष्टाक॑पाल॒न्निर्व॑पति ।</p>
<p>सौ॒म्यञ्च॒रुम्‌ सा॑वि॒त्रन्द्वाद॑शकपालम् +++(निर्वपति)+++ ।</p>
<p>सारस्व॒तञ्च॒रुम्  +++(निर्वपति)+++ ??</p>
<p>पौ॒ष्णञ्च॒रुमै᳚न्द्रा॒ग्नमेका॑दशकपालम्    +++(निर्वपति)+++ ।</p>
<p>ऐ॒न्द्रञ्च॒रुँव्वै᳚श्वकर्म॒णमेक॑कपालम् +++(निर्वपति)+++॥ [6]</p>
<h4 id="टक-31">टीका</h4>
<p>5अथ महाहविस्सम्बन्धीन्यष्टौ हवींषि विदधाति - आग्नेयमष्टाकपालमित्यादि ॥ तत्र पौष्णान्तानि पञ्च सञ्चराणि प्रागेवाम्नातान्यपि पुनः पठित्वा दर्शयति । ऐन्द्राग्रमपि वरुणप्रघासेषु षष्ठतयाम्नातमेव पुनः पठति । ब्राह्मणं च भवति &lsquo;एतद्ब्राह्मान्येव पञ्च हवींषि । एतद्ब्राह्मण ऐन्द्राग्नः&rsquo; इति । &lsquo;अथैष ऐन्द्रश्चरुर्भवति&rsquo; । ऐन्द्रस्यापूर्वं विधानम् । &lsquo;उद्धारं वा एतम्&rsquo; इत्यादि ब्राह्मणम् । वैश्वकर्मणस्यैककपालस्य चापूर्वं विधानम् ॥</p>
<p>इत्यष्टमे चतुर्थोनुवाकः ॥</p>
<h2 id="अनवक-५-चतरमसयष-सकमधपरवगतमहपतयजञहवष-तदबरहमण-तनमनतरशच-२-१०">अनुवाकः ५ (चातुर्मास्येषु) साकमेधपर्वगतमहापितृयज्ञहवींषि, तद्ब्राह्मणं, तन्मन्त्राश्च २-१०</h2>
<h3 id="मनतर-32">मन्त्रः</h3>
<p>सोमा॑य पितृ॒मते॑ पुरो॒डाश॒ꣳ॒ षट्क॑पाल॒न्निर्व॑पति ।</p>
<p>पि॒तृभ्यो॑ बर्हि॒षद्भ्यो॑ धा॒नाᳶ पि॒तृभ्यो᳚ऽग्निष्वा॒त्तेभ्यो॑ऽभिवा॒न्या॑यै दु॒ग्धे म॒न्थम् ।</p>
<h4 id="टक-32">टीका</h4>
<p>1अथ पितृयज्ञहवींषि विदधाति - सोमाय पितृमते पुरोडाशमित्यादि ॥ &lsquo;संवत्सरो वै सोमः पितृमान्&rsquo; इत्यादि ब्राह्मणम् । &lsquo;ह्रस्वनुडभ्यां मतुप्&rsquo; इति मतुप उदात्तत्वम् । बर्हिषि सीदन्तीति बर्हिषदः मासाः । अन्त्यलोपश्छान्दसः । तण्डुलप्रभवा लाजा धानाः । अर्धमासाः पितरोग्निष्वात्ताः । &lsquo;आदितश्च&rsquo; इति चकारादिडभावः, तृतीयासमासे &lsquo;संज्ञायामनाचितादीनाम्&rsquo; इत्युत्तरपदान्तोदात्तत्वम् । अभिवान्या अन्यवत्सा[त्स]दोह्या, तस्या दुग्धे सक्तूनोप्य मन्थति स मन्थः । द्रवयुक्तास्सक्तवो मन्थाः । &lsquo;अर्ध उपमन्थति&rsquo; इत्यादि ब्राह्नाणम् ॥</p>
<h3 id="मनतर-33">मन्त्रः</h3>
<p>[संयुक्तमन्त्रः - ए॒तत्ते॑ तत॒ ये च॒ त्वामन्वे॒तत्ते॑ पितामह प्रपितामह॒ ये च॒ त्वामन्वत्र॑ पितरो यथाभा॒गम्म॑न्दध्वꣳ सुस॒न्दृश॑न्त्वा व॒यम्मघ॑वन्मन्दिषी॒महि॑ ॥ ]</p>
<p>ए॒तत्ते॑ तत॒ +++(भवतु)+++।<br>
+++(तत॒ )+++ये च॒ त्वामनु +++(भवतु)+++।</p>
<p>ए॒तत्ते॑ पितामह +++(भवतु)+++।  +++(ये च॒ त्वामनु भवतु)+++।</p>
<p>+++(एतत्ते)+++ प्रपितामह॒ +++(भवतु)+++ । ये च॒ त्वामनु +++(भवतु)+++।</p>
<h4 id="टक-33">टीका</h4>
<p>2हविश्शेषान् सम्प्लोम्नाय पिण्डान् कृत्वा वेद्यास्त्रिसृषु स्रक्तिषु निदधाति पूर्वस्यां दक्षिणस्यां अपरस्यामिति - एतत्ते ततेत्यादि ॥ एनदन्नं ते तव भवतु हे तत तात । ये च त्वामनुगता आश्रिताः अन्ये, तेषाञ्चैतदन्नं भवतु ।
एतत्ते अन्नं हे पितामह, ये च त्वामनुगताः तेषां च । पितुः पिता पितामहः । एवमेतत्ते अन्नं हे प्रपितामह, ये चान्ये त्वामनुगताः, तेषाञ्च ।</p>
<p>पितामहस्य पिता प्रपितामहः । अधुना सर्वेपि सामान्येनोच्यन्ते ।</p>
<h3 id="मनतर-34">मन्त्रः</h3>
<p>अत्र॑ पितरो यथाभा॒गम्म॑न्दध्वम्  ।</p>
<h4 id="टक-34">टीका</h4>
<p>अत्र अस्मिन् कर्मणि हे पितरः पातारः पितृप्रभृतयो वा पितृपितामहप्रपितामहाः यथाभागं योयो यस्य भागः तेनतेन । &lsquo;यथाऽसादृश्ये&rsquo; इत्यव्ययीभावः । यूयं मन्दध्वं मोदध्वम् । मदि स्तुतिमोदमदस्वप्नगतिषु ॥</p>
<h3 id="मनतर-35">मन्त्रः</h3>
<p>सुस॒न्दृश॑न्त्वा व॒यम्मघ॑वन्मन्दिषी॒महि॑  ॥ <br>
प्र नू॒नम्पू॒र्णव॑न्धुरस्स्तु॒तो या॑सि॒ वशा॒ꣳ॒ अनु॑  ॥ <br>
योजा॒ न्वि॑न्द्र ते॒ हरी᳚ ॥ [7]</p>
<h4 id="टक-35">टीका</h4>
<p>3आहवनीयमुपतिष्ठते - सुसन्दृशमिति पञ्चपदया ऐन्द्रापङ्क्त्या ॥ इन्द्रात्मना स्तूयते । हे मघवन् इन्द्र सुसन्दृशं सुष्ट्वनुग्रहदृष्ट्या सर्वस्य द्रष्टारम् । यद्वा - शोभना सन्दृष्टिर्यस्य द्रष्टॄणां तादृशं त्वां वयं मन्दिषीमहि तर्पयामः । आमन्त्रितस्याविद्यमानवत्त्वान्निघाताभावः, &lsquo;लिङ्याशिषि&rsquo; इत्यार्धधातुकत्वाल्लसार्वधातुकानुदात्तत्वाभावः । त्वञ्च सन्तृप्तः पूर्णवन्धुरः अस्माभिर्दत्तैः हविर्भिः पूरितरथपृष्ठः स्तुतश्च अस्माभिरात्मीयैर्वा वन्दिभिः नूनं प्रयासि, इत्थं कृतकृत्यो यातुमारभसे इति तर्कयामि । पञ्चमो लकारः । प्रजायाः नूनं कृतकृत्य एव वशानिष्टान्देशाननुलक्षीकृत्य प्रयाहि अनुक्रमेण वा ।</p>
<p>कथं याहीत्याह - योजा योजयित्वा । निपातोयं योजयित्वेति समानार्थः । ते हरितावश्वौ । न्विति क्षिप्रनाम । पुराणवचनो वा, पुरातनी या तव पुराणप्रक्रियेति द्योत्यते । यद्वा - योजा योजनी योगकरी [योजनीयौ गत्वरौ] क्षिप्रं वाहनार्थं रथे । ण्यन्तात्कर्मणि घञ्, &lsquo;सुपां सुलुक्&rsquo; इत्याकारः । लोटि वा विकरणव्यत्ययेन शप्, वर्णव्यत्ययेन तस्याकारः । क्षिप्रं हरी यानार्थं योजयेत्यर्थः ॥</p>
<h3 id="मनतर-36">मन्त्रः</h3>
<p>अख्ष॒न्नमी॑मदन्त॒ ह्यव॑ प्रि॒या अ॑धूषत ॥ <br>
अस्तो॑षत॒ स्वभा॑नवो॒ विप्रा॒ नवि॑ष्ठया म॒ती  ॥ <br>
योजा॒ न्वि॑न्द्र ते॒ हरी᳚  ॥</p>
<h4 id="टक-36">टीका</h4>
<p>4गार्हपत्यमुपतिष्ठते - अक्षन्नमीमदन्तेति पञ्चपदया पङ्क्त्या । ह्यन्तः प्रथमः पादः ॥ अक्षन् भुक्तवन्तः । अदेर्लुङि &lsquo;लुङ्सनोर्घसॢ&rsquo; इति घस्लादेशः, &lsquo;मन्त्रे घस&rsquo; इत्यादिना च्लेर्लुक्, घसिभसोर्हलि च&rsquo; इत्युपधालोपः, &lsquo;शासिवसिघसीनाञ्च&rsquo; इति षत्वम् । अमीमदन्त अतृप्यन् । मद तृप्तियोगे, चौरादिकः, तिङः परत्वान्न निहन्यते, हियोगाद्वा । <br>
किञ्च – प्रियाः तनूः अवाधूषत अकम्पयन् भोजनस्य साद्गुण्यमनुस्मृत्येव । घूञ् कम्पने, सिचि व्यत्ययेन गुणाभावः । &lsquo;छन्दस्युभयथा&rsquo; इति सार्वधातुकत्वेन सिचो ङित्त्वाद्वा । अपि च - विप्रा मेधाविनः विशेषज्ञाः स्वभानवः स्वायत्तदीप्तयः अस्तोषत स्तुवन्ति भोजनं, अहो दत्तं मुहुश्श्रद्धया चेति । नविष्ठया नप्तृतमया । णु स्तवने, तृजन्तात् &lsquo;तुश्छन्दसि&rsquo; इतीष्ठन् प्रत्ययः, &lsquo;तुरिष्ठेमेयस्सु&rsquo; इति तृलोपः । मती मत्या । &lsquo;सुपां सुलुक्&rsquo; इति पूर्वसवर्णः, &lsquo;मन्त्रे वृष&rsquo; इति क्तिन उदात्तत्वम् । &lsquo;योजा नु&rsquo; इत्यादि गतम् ॥</p>
<ul>
<li>कथं याहीत्याह - योजा योजयित्वा । निपातोयं योजयित्वेति समानार्थः । ते हरितावश्वौ । न्विति क्षिप्रनाम । पुराणवचनो वा, पुरातनी या तव पुराणप्रक्रियेति द्योत्यते । यद्वा - योजा योजनी योगकरी [योजनीयौ गत्वरौ] क्षिप्रं वाहनार्थं रथे । ण्यन्तात्कर्मणि घञ्, &lsquo;सुपां सुलुक्&rsquo; इत्याकारः । लोटि वा विकरणव्यत्ययेन शप्, वर्णव्यत्ययेन तस्याकारः । क्षिप्रं हरी यानार्थं योजयेत्यर्थः ॥</li>
</ul>
<h3 id="मनतर-37">मन्त्रः</h3>
<p>अख्ष॑न्पि॒तरोऽमी॑मदन्त पि॒तरोऽती॑तृपन्त पि॒तरोऽमी॑मृजन्त पि॒तरः॑  ॥</p>
<h4 id="टक-37">टीका</h4>
<p>5अन्वाहार्यपचनमुपतिष्ठते - अक्षन् पितर इति ॥ अक्षन् भुक्तवन्तः पितरः पित्रादयः अममिदन्त तृप्ताश्चाभूवन् । अतीतृपन्त अस्मांश्चातर्पयन् । ण्यन्ताल्लुङि च्लेश्चङि &lsquo;उरत् ' इत्यत्वम् । अमीमृजन्त शोधितवन्तः अस्मान् ॥</p>
<h3 id="मनतर-38">मन्त्रः</h3>
<p>परे॑त पितरस्सोम्या गम्भी॒रैᳶ प॒थिभि॑ᳶ पू॒र्व्यैः  ।<br>
अथा॑ पि॒तॄन्थ्सु॑वि॒दत्रा॒ꣳ॒ अपी॑त य॒मेन॒ ये स॑ध॒माद॒म्मद॑न्ति  ॥</p>
<h4 id="टक-38">टीका</h4>
<p>6पितॄन् प्रवाहयति - परेतेति । पञ्चपदा बृहती ॥ हे पितरः ते यूयं परेत सम्प्रति गृहान् प्रति गच्छत । सोम्यास्सोमार्हाः । &lsquo;सोममर्हति&rsquo; इति यः । गम्भीरः सुलभान्नतोयैः पथिभिः मार्गैः पूर्व्यैः पूर्वकृतैः प्रहतैरित्यर्थः । &lsquo;पूर्वैः कृतमिनयौ च&rsquo; इति यः । अथ तथा गत्वा ते यूयं पितृन् अस्मत्पूर्वपुरुषान् सुविदत्रान् शोभनज्ञानान् कल्याणमतीनिति यावत् । सुष्ठु विन्दतीति सुविदत्राः । &lsquo;सुञि विदेः कत्रन्&rsquo; इति कत्रन्प्रत्ययः, कृदुत्तरपदप्रकृतिस्वरत्वम्, &lsquo;दीर्घादटि समानपादे&rsquo; इति संहितायां रुत्वम् । &lsquo;निपातस्य च&rsquo; इत्यथेत्यस्य दीर्घत्वम् । तानपीत अनुप्राप्नुत एकीभवत ।<br>
पुनश्च ते विशेष्यन्ते - यमेन ये सधमादं सहस्थानस्थं मदं यथा तथा मदन्ति माद्यन्ति तेन सह मोदन्ते, तानपीतेति । &lsquo;सधमादस्थयोः&rsquo; इति सधादेशः, चौरादिकान्मदेर्ण्यन्तात्क्विप्, क्रियाविशेषणत्वेपि व्यत्ययेन नपुंसकत्वाभावः, णमुलन्तो वा । यमेन सहाभीक्ष्णं मदन्तीति माद्यतेर्व्यत्ययेन शप् । मादयतेर्वा व्यत्ययेन परस्मैपदम्, &lsquo;छन्दस्युभयथा&rsquo; इति सार्वधातुकत्वाण्णिलोपः ॥</p>
<h3 id="मनतर-39">मन्त्रः</h3>
<p>मनो॒ न्वा हु॑वामहे नाराश॒ꣳ॒सेन॒ स्तोमे॑न । <br>
पितृ॒णाञ्च॒ मन्म॑भिः  ॥</p>
<h4 id="टक-39">टीका</h4>
<p>7अथ तैस्सह तं देशं गतमिव कृत्वा मन आह्वयति - मन इति तिसृभिर्गायत्रीभिः ॥ मनः आहुवामहे आह्वयामः । पूर्ववत्सम्प्रसारणम् । नु क्षिप्रं पूर्ववदिति वा । नाराशंसेन नराणां सर्वेषामपि शंसनीयेन मनोहरेण स्तोमेन स्तोत्रेण शस्यन्ते स्तूयन्ते तेन वाचिकेन स्तोमेन मानसेन पितॄणाञ्च मन्मभिः मननीयैरिष्टतमैः स्वधादिभिः पदैर्युक्तेन स्तोमेनाह्वयामहे ॥</p>
<h3 id="मनतर-40">मन्त्रः</h3>
<p>आ [8] न॒ ए॒तु॒ मन॒ᳶ पुन॒ᳵ क्रत्वे॒ दख्षा॑य जी॒वसे᳚ ॥<br>
ज्योक्च॒ सूर्य॑न्दृ॒शे  ॥</p>
<h4 id="टक-40">टीका</h4>
<p>8अथ द्वितीया ॥ तस्मान्नः अस्मान् पुनरैतु । किं प्रयोजनं ? क्रत्वे कर्मणे कर्मानुष्ठानार्थम् । &lsquo;जसादिषु वा वचनं प्राङ्णौ चङ्युपधायाः&rsquo; इति गुणाभावः । दक्षाय क्रियानुष्ठानसामर्थ्याय । तदपि किमर्थं ? इत्याह - जीवसे जीवितुं दीर्घमायुर्यथा स्यात् । &lsquo;तुमर्थे सेसेन्&rsquo; इति सेप्रत्ययः । किमेतावदेव प्रयोजनम् ? ज्योक् चिरं सूर्यं दृशे द्रष्टुं मोक्षार्थञ्चेत्यर्थः । स ह्यात्मेत्युक्तं, आत्मदर्शनाच्च मोक्ष इति, यथा - &lsquo;आत्मा वा अरे द्रष्टव्यः&rsquo; इति । &lsquo;दृशे विख्ये च&rsquo; इति केप्रत्ययान्तो निपात्यते ॥</p>
<h3 id="मनतर-41">मन्त्रः</h3>
<p>पुन॑र्नᳶ पि॒तरो॒ मनो॒ ददा॑तु॒ दैव्यो॒ जनः॑  ॥<br>
जी॒वँव्व्रातꣳ॑ सचेमहि  ॥</p>
<h4 id="टक-41">टीका</h4>
<p>9अथ तृतीया ॥ पुनः नः अस्माकं मनः हे पितरः सर्वेषां पातारः । व्यत्ययेन निघाताभावः । युष्मत्प्रसादेन दैव्यः दिवि भवः जनो ददातु । &lsquo;देवाद्यञञौ&rsquo; इति यञ् । वचनव्यत्ययो वा । पितरो ददातु । ततश्च वयं त्वत्प्रसादेन जीवं जीवितं व्रातं सङ्घातात्मानं वर्षशतप्रमाणं सचेमहि सेवेमहि, तादृशजीवितं लभेमहीति ॥</p>
<h3 id="मनतर-42">मन्त्रः</h3>
<p>[संयुक्तमन्त्रः  - यद॒न्तरि॑ख्षम्पृथि॒वीमु॒त द्याँय्यन्मा॒तर॑म्पि॒तरँ॑व्वा जिहिꣳसि॒म ॥ अ॒ग्निर्मा॒ तस्मा॒देन॑सो॒ गार्‌ह॑पत्य॒ᳶ प्र मु॑ञ्चतु दुरि॒ता यानि॑ चकृ॒म क॒रोतु॒ माम॑ने॒नस᳚म् ॥ [9]  ]
यद॒न्तरि॑ख्षम्पृथि॒वीमु॒त द्याँ &hellip;<br>
य्यन्मा॒तर॑म्पि॒तरँ॑व्वा जिहिꣳसि॒म  ॥ <br>
अ॒ग्निर्मा॒ तस्मा॒देन॑सो॒ ..<br>
गार्ह॑पत्य॒ᳶ प्र मु॑ञ्चतु ..<br>
दुरि॒ता यानि॑ चकृ॒म ..<br>
क॒रोतु॒ माम॑ने॒नस᳚म् ॥</p>
<h4 id="टक-42">टीका</h4>
<p>10गार्हपत्यसमीपं गच्छन् जपति - यदन्तरिक्षमिति षट्पदा शक्वरी । केचित् पङ्क्तिमाहुः ॥ यत् यस्मिन् कर्मणि येन प्रतिषिद्धकरणेन कर्मलोपेन वा यदन्तरिक्षं पृथिवीं अपि च द्यां द्युलोकञ्च जिहिंसिम, येन वा मातरं पितरं वा जिहिंसिम हिंसितवन्तः हिंसितारस्तेषां सम्भवेम । छान्दसो लिट् । अयमग्निर्गार्हपत्यः तस्मात्तन्निमित्तादेनसः पापात्प्रमुञ्चतु । आत्माधीनत्वात्सर्वासामात्मन्येक वचनम् । यानि चान्यानि अज्ञातस्वरूपाणि दुश्चरितानि दुःखादिसाधनानि पापानि वयं चकृम यैर्वयं सर्वस्य लोकस्य हिंसितारस्सम्भवाम ; तस्माच्चैनसो मामग्निः प्रमुञ्चत्वेव । &lsquo;शेश्छन्दसि बहुलम्&rsquo; इति शेर्लोपः । एवं सर्वप्रकाराणां मया मदीयैश्च कृतानां पापानां विमोचनेन मामननेसं करोत्वयमग्निरिति ॥</p>
<p>इत्यष्टमे पञ्चमोनुवाकः ॥</p>
<h2 id="अनवक-६-चतरमसयष-सकमधपरवगत-तरयमबकहवरबरहमण--तनमनतरशच-२-७">अनुवाकः ६ (चातुर्मास्येषु) साकमेधपर्वगत त्र्यम्बकहविर्ब्राह्मणं , तन्मन्त्राश्च २-७.</h2>
<h3 id="मनतर-43">मन्त्रः</h3>
<p>प्र॒ति॒पू॒रु॒षमेक॑कपाला॒न्निर्व॑प॒ति<br>
एक॒मति॑रिक्तम् ।</p>
<h4 id="टक-43">टीका</h4>
<p>1अथ त्र्यम्बकान्विदधाति - प्रतिपूरुषमेककपालान्निर्वपतीति ॥ &lsquo;अथौषधय इमं देवं त्र्यम्बकैरयजन्त&rsquo; इत्यादि ब्राह्मणम् । पूरुषं पूरुषं प्रतिपूरुषं, पुरुषशब्दपर्यायः पूरुषशब्दः । उपलक्षणत्वात् स्त्रियोपि गृह्यन्ते । यजमानस्य यावन्तोमात्यास्सस्त्रीकाः तावतः एककपालान्निर्वपति; एकमतिरिक्तं सङ्ख्यया निर्वपेत् इति साधु। &lsquo;गतिरनन्तरः&rsquo; इति पूर्पदप्रकृतिस्वरत्वम् । &lsquo;जाता एव प्रजा रुद्रान्निरवदयते&rsquo; इत्यादि ब्राह्मणम् ॥</p>
<h3 id="मनतर-44">मन्त्रः</h3>
<p>याव॑न्तो गृ॒ह्याः᳚ स्मस्तेभ्य॒ᳵ कम॑करम्  ।</p>
<p>पशू॒नाꣳ शर्मा॑सि ।</p>
<h4 id="टक-44">टीका</h4>
<p>2त्र्यम्बकानादाय गार्हपत्यमुपतिष्ठते - यावन्त इति ॥ गृहे भवा गृह्याः । व्यत्ययेनाद्युदात्तत्वाभावः । यावन्तः यत्परिमाणा वयं गृह्याः पुमांसस्त्रियश्च स्मो भवामः; तेभ्यस्सर्वेभ्योस्मभ्यं कं सुखमेभिस्त्र्यम्बकैरकरं करोमि । यद्वा - सर्वेभ्यस्सुखकरं त्रैय्यम्बकयागाख्यमेतत्कर्म करोमीति । छान्दसो लुङ् । &lsquo;मन्त्रे घस&rsquo; इति च्लेर्लुक् । पुरुषव्यत्ययो वा, कं कुर्वीतेति । कस्मादेवमुच्यसे ? इति चेत् - पशूनां सर्वेषां शर्मासि शर्म सुखं शरणं वा त्वमसि । &lsquo;नामन्यतरस्याम्&rsquo; इति नाम उदात्तत्वम् ।</p>
<h3 id="मनतर-45">मन्त्रः</h3>
<p>[*** - शर्म॒ यज॑मानस्य शर्म॑ मे य॒च्छ । ]</p>
<p>शर्म॒ यज॑मानस्य [असि]  ।<br>
शर्म॑ मे य॒च्छ ।</p>
<h4 id="टक-45">टीका</h4>
<p>किञ्च - यजमानस्य च शर्मासि स त्वं मम च शर्म यच्छ देहि ॥</p>
<h3 id="मनतर-46">मन्त्रः</h3>
<p>एक॑ ए॒व रु॒द्रो न द्वि॒तीया॑य तस्थे ।</p>
<h4 id="टक-46">टीका</h4>
<p>3त्र्यम्बकात् सकृत्सकृदवदाय जुहोति - एक एवेति ॥ असहाय एव ऐश्वर्येण रुद्रः तुल्योत्कृष्टरहितः ; परस्मिन् पदे स्थितत्वात् । तदेव स्पष्टयति - न द्वितीयाय स्वव्यतिरिक्ताय कस्मैचिदपि तस्थे तिष्ठते आत्मानं प्रकाशयति । यथा द्वितीयेन स्वप्रभावो न परिच्च्छिद्यते तथैव सर्वदा भवति । तस्मात्सर्वदोत्कृष्टरहितत्वादेक एवेति । &lsquo;श्लाघह्नुङ्स्थाशपाम्&rsquo; इति सम्प्रदानत्वम् । &lsquo;प्रकाशनस्थेयाख्ययोश्च&rsquo; इत्यात्मनेपदम् । यद्वा - एक एव रुद्र इति निस्सामान्यमैश्वर्यं प्रतिपादयति । यस्मादेवं तस्मादेष देवः कदाचिदपि द्वितीयाय सहायाय न तस्थे सहायार्थं न तिष्ठतीति सहायापेक्षी न क्वचिदपि कार्येषु भवतीति ।</p>
<h3 id="मनतर-47">मन्त्रः</h3>
<p>आ॒खुस्ते॑ रुद्र प॒शुस्तञ्जु॑षस्व ।</p>
<h4 id="टक-47">टीका</h4>
<p>हे रुद्र आखुः मूषकः पशुः भागभूतः । श्रुतिप्रामाण्यादवगम्यते । यद्वा - आखुः उत्करस्थः पुरोडाशः तव पशुः पशुवत्प्रीतिहेतुः । यथोक्तम् - &lsquo;आखूत्कर एकं पुरोडाशमुपवपति&rsquo; इति । यद्वा - आखुस्थानीयस्तव पशुः द्विपाच्चतुष्पाच्च सर्वः ; तस्मात्तमाखूत्करस्थं पुरोडाशं जुषस्व ।</p>
<h3 id="मनतर-48">मन्त्रः</h3>
<p>ए॒ष ते॑ रुद्र भा॒गस्स॒ह स्वस्राऽम्बि॑कया॒ तञ्जु॑षस्व।</p>
<h4 id="टक-48">टीका</h4>
<p>अपि च - हे रुद्र स एवाखूत्करस्थस्तव भागः सर्वत्रैयम्बकादानात्मकः ; तस्मात्तमपि भगवत्याम्बिकया देव्या सह जुषस्व । लक्षितलक्षणया स्वस्रा भगिनी लक्ष्यते । भगिन्या भगवत्या । यद्वा - स्वसृत्वेन सहजत्वं लक्ष्यते तेन चाविनाभावः । यद्वा - स्वमात्मानं सरति भजत इति स्वसा देहार्धभूता । पृषोदरादिः । सुष्ठु वात्मना अस्यते प्राप्यते इति स्वसा । असु गत्यादिषु, तस्मात् &lsquo;सुञ्यसेरृन्&rsquo; इति ऋप्रत्ययः, व्युत्पत्त्यनवधारणान्ननिहन्यते ॥</p>
<h3 id="मनतर-49">मन्त्रः</h3>
<p>भेष॒जङ्गवेऽश्वा॑य ..<br>
पुरु॑षाय भेष॒जम् ।<br>
अथो॑ अ॒स्मभ्य॑म्भेष॒जꣳ&hellip;  <br>
सुभे॑षजम् [10] यथाऽस॑ति  ॥<br>
सु॒गम्मे॒षाय॑ मे॒ष्या॑ ।।</p>
<h4 id="टक-49">टीका</h4>
<p>4ततश्च त्वत्प्रसादादस्माकमित्थमस्त्वित्याशास्ते - भेषजं गव इति पङ्क्त्या पञ्चपदया ॥ भेषजं गवेश्वायेति प्रथमः पादः । सर्वत्र जातावेकवचनम् । गोभ्योश्वेभ्यः पुरुषेभ्यश्च भेषजमौषधं यथा असति भवेत् ; तथा जुषस्व । अथो अपि च अस्मभ्यं यथा भेषजं रोगशमनं च भवेत्, सुभेषजं च शरीरसिद्ध्यादिकारणं यथा भवेत्, सुगं सुष्ठुगम्यं सेव्यं यथा भवेत् । सुष्ठु वा गम्यतेऽनेन सर्वमभिमतं यथा तथा तं जुषस्व । <br>
किञ्च - मेषेभ्यो मेषीभ्यश्च भेषजं यथा स्यात् तथा जुषस्व । अस्तेर्लेटि शपो लुकि &lsquo;लेटोडाटौ&rsquo; इत्यडागमः । गोशब्दात् &lsquo;सावेकाचः&rsquo; इति प्राप्तं विभक्त्युदात्तत्वं &lsquo;न गोश्वन्&rsquo; इति प्रतिषिध्यते ॥</p>
<h3 id="मनतर-50">मन्त्रः</h3>
<p>[संयुक्तमन्त्रः - अवा᳚म्ब रु॒द्रम॑दिम॒ह्यव॑ दे॒वन्त्र्य॑म्बकम्  ॥ यथा॑ न॒श्श्रेय॑स॒ᳵ कर॒द्यथा॑ नो॒ वस्य॑स॒ᳵ कर॒द्यथा॑ नᳶ पशु॒मत॒ᳵ कर॒द्यथा॑ नो व्यवसा॒यया᳚त्  ॥ ]</p>
<p>अवा᳚म्ब रु॒द्रम॑दिम॒हि .. <br>
अव॑ दे॒वन्त्र्य॑म्बकम्  ॥<br>
यथा॑ न॒श्श्रेय॑स॒ᳵ करत्  ..<br>
यथा॑ नो॒ वस्य॑स॒ᳵ करत् ..  ।<br>
यथा॑ नᳶ पशु॒मत॒ᳵ कर॒त् ..<br>
यथा॑ नो व्यवसा॒यया᳚त्  ॥</p>
<h4 id="टक-50">टीका</h4>
<p>5इदानीमारोग्यानन्तरं धनसमृद्ध्यादिकमाशास्ते - अवाम्बेति षट्पदा जगतीयम् ॥ अत्र देवीं प्रत्याशास्ते । हे अम्ब जगतां मातः देवं (अम्ब) वयमवादिमहि अवदानैस्तोषयामः । अवदानसाध्या देवतातृप्तिरवदानेन लक्ष्यते । छान्दसो लुञ्, व्यत्ययेनात्मनेपदम्, &lsquo;स्थाघ्वोरिच्च&rsquo; इतीत्वकित्त्वे, &lsquo;ह्रस्वादङ्गात्&rsquo; इति सिचो लुक् । त्र्यम्बकञ्च देवमवादिमहीत्येव ।
आदरार्थं द्वितीयं ब्रवीति गुणान्तरख्यापनार्थं वा । त्र्यम्बकमिति त्रीणि अम्बकानि लोचनानि यस्य । यद्वा - अबि शब्दे, अम्बका वेदाः त्र्यम्बकः वेदत्रयीप्रतिपाद्यः । अथ वा - अम गत्यादिषु, अमनहेतवोम्बाः द्यौरापः पृथिवी चेति, तदाराधनीयत्वात् । त्रयो वा अग्नयः तिस्रो वा गतयः त्रीणि वा ज्योतींषि । छान्दस इयङादेशः । तस्मादेवं महानुभावं देवं त्र्यम्बकमवादिमहि ।<br>
किमर्थम् ? यथा नोस्मान् श्रेयसः विद्याधनपुत्रादिभिः प्रशस्यतरान् करत् कुर्यात् तदर्थमित्यर्थः । पूर्ववल्लेटि शपो लुक् । यथा नोस्मान् वस्यसः वसीयसः वसुमत्तरान् कुर्यात् । वसुमच्छब्दादीयसुनि &lsquo;विन्मतोर्लुक्&rsquo; टिलोपः, छान्दसः ईकारलोपः । वस्तृशब्दाद्वा &lsquo;तुश्छन्दसि&rsquo; इतीयसुन्, अतिशयेन वस्तॄन्, यथा चास्मान् पशुमतः बहुपशुकान् कुर्यात् &lsquo;ह्नस्वनुङ्भ्यां मतुप्&rsquo; इति मतुप उदात्तत्वम् ।<br>
यथा च नोस्मान् व्यवसाययात् व्यवसितकर्माः कुर्यात् अविघ्नेनेदं कर्म समापयेत् । व्यवपूवात्स्यतेर्णिचि &lsquo;शा च्छासाह्वा&rsquo; इति युगागमः, लेट्याडागमः ॥</p>
<h3 id="मनतर-51">मन्त्रः</h3>
<p>त्र्य॑म्बकँय्यजामहे सुग॒न्धिम्पु॑ष्टि॒वर्ध॑नम्  ॥ <br>
उ॒र्वा॒रु॒कमि॑व॒ बन्ध॑नान्मृ॒त्योर्मु॑ख्षीय॒ माऽमृता᳚त् ॥</p>
<h4 id="टक-51">टीका</h4>
<p>6त्रिः प्रदक्षिणं परियन्ति - त्र्यम्बकमिति । अनुष्टुबेषा ॥ इदानीं मृत्युञ्जयमाशास्ते । त्र्यम्बकं व्याख्यातम् । सुगन्धिं नित्यशोभनं यशोगन्धिं, सर्वसुकृतमयत्वात् । &lsquo;गन्धस्येत्वे तदेकान्तग्रहणम्&rsquo; इतीत्वम् । पुष्टिवर्धनं गोभूमिवित्तविद्यादिपुष्टिहेतुं ईदृशं देवं यजामहे । किमर्थम् ? यथा उर्वारुकं फलं बन्धनात्प्रसवबन्धनात् पक्वं स्वयं मुच्यते एवमहमपि मृत्योरनेन मुक्षीय मुक्तो भूयासं, मामृतान्मुक्षीय अमरणो भूयासम् । मुचेराशिषि लिङि सीयुटि &lsquo;लिङ्सिचावात्मनेपदेषु&rsquo; इति कित्त्वम् । बहुव्रीहौ &lsquo;नञो जरमर&rsquo; इत्युत्तरपदाद्युदात्तत्वम्, भावप्रधानो द्रष्टव्यः । त्रपुसमुर्वारुकमिति केचित् । हिममित्यन्ये । अन्य आहुः - पुरुषेण वाह्यात्काष्ठादिभारात् यद्भारातिरिक्तं तदुर्वारुकमिति तद्यथा बन्धनव्यवसायान्मुच्यते न वाहकवशं भवति एवमहं मृत्योर्मुक्षीय मृत्युवशं मा गां मां मृत्युर्मा गात् इति । उरोर्भाराद्वारणीयमुर्वारुकमिति ॥</p>
<h3 id="मनतर-52">मन्त्रः</h3>
<p>ए॒ष ते॑ रुद्र भा॒गस्तञ्जु॑षस्व  ।</p>
<h4 id="टक-52">टीका</h4>
<p>7शुष्के स्थाणौ तान्बध्नाति - एष त इति ॥ हे भगवन् रुद्र एष तव भागः, तं जुषस्व गृहाण !</p>
<h3 id="मनतर-53">मन्त्रः</h3>
<p>तेना॑व॒सेन॑ प॒रो मूज॑व॒तोऽती॒ह्यव॑ततधन्वा॒ पिना॑कहस्त॒ᳵ कृत्ति॑वासाः ॥ [11]</p>
<h4 id="टक-53">टीका</h4>
<p>तेनानेनावसेन पथामवनेन पथः येन अवते । गत्यर्थादौणादिकोस्वप्रत्ययः । परः परस्तात् । मूजवान्नाम पर्वतः उच्छ्रिततया प्रसिद्धः तस्यापि परस्तात् अतीहि अतिक्रम्य गच्छ । यद्वा - मूङ् बन्धने, बन्धजस्संसारो मूजः तद्वतः प्रपञ्चादतीहि । परशब्दाच्छान्दसोसिच्प्रत्ययः । अवततधन्वा अवतारितज्याकरवत्तादृशं धनुर्यस्य इति बहुव्रीहौ &lsquo;धनुषश्च&rsquo; इत्यानङ्, &lsquo;गतिरनन्तरः&rsquo; इति गतेः प्रकृतिस्वरत्वम् । पिनाकहस्तः पिनाकाख्यं धनुर्दण्डं हस्ते अलङ्कारार्थं वहन्न हि ते निरायुधस्यापि चोरादिभयमस्ति । कृत्तिवासाः वैयाघ्रनागचर्ममात्रं वसानः । कवचादि नेति भावः । ईदृशो दूरतरः गन्तुमर्हति । देव वयं न बिभीमः प्रसादादृते कस्त्वां पश्यन्न बिभेतीति । साकमेधास्समाप्ताः ॥</p>
<p>इत्यष्टमे षष्ठोनुवाकः ॥</p>
<h2 id="अनवक-७-चतरमसयष-शनसरयपरवहवष-बरहमणम-इनदरतरयहवष-बरहमणम">अनुवाकः ७ (चातुर्मास्येषु) शुनासीर्यपर्वहविषां ब्राह्मणम्, इन्द्रतुरीयहविषां ब्राह्मणम्,</h2>
<ul>
<li>शुनासीरीयहवींषि १, इन्द्रतुरीयहवींषि २, पञ्चध्मीयहोमेे मन्त्राः ३-१३ , तत्र दक्षिणाविधिः१४, अपामार्गसक्तुहोमे मन्त्राः १५-१७, तत्र दक्षिणाविधिः १८</li>
</ul>
<h3 id="मनतर-54">मन्त्रः</h3>
<p>[संयुक्तमन्त्रः - ऐ॒न्द्रा॒ग्नन्द्वाद॑शकपालँव्वैश्वदे॒वञ्च॒रुमिन्द्रा॑य॒ शुना॒सीरा॑य पुरो॒डाश॒न्द्वाद॑शकपालँव्वाय॒व्य॑म्पय॑स्सौ॒र्यमेक॑कपालन्द्वादशग॒वꣳ सीर॒न्दख्षि॑णाऽऽग्ने॒यम॒ष्टाक॑पाल॒न्निर्व॑पति रौ॒द्रङ्गा॑वीधु॒कञ्च॒रुमै॒न्द्रन्दधि॑ वारु॒णँय्य॑व॒मय॑ञ्च॒रुँव्व॒हिनी॑ धे॒नुर्दख्षि॑णा]</p>
<p>ऐ॒न्द्रा॒ग्नन्द्वाद॑शकपालँव्वैश्वदे॒वञ्च॒रुमिन्द्रा॑य ।</p>
<h4 id="टक-54">टीका</h4>
<p>1अथ शुनासीरीयं हविर्विदधाति - ऐन्द्राग्नं द्वादशकपालमिति ॥ तानि पञ्च हवींषि पञ्चसञ्चरव्यतिरिक्तानि, तेन दश हवींषीति केचित् । अन्ये तु &lsquo;एतद्ब्राह्मणान्येव पञ्च हवींषि&rsquo; इत्युक्त्वा &lsquo;अथेन्द्राय शुनसीराय&rsquo; इति त्रयाणामनुब्राह्मणे विधानादष्टावित्याहुः । तदानीमैन्द्राग्नवैश्वदेवयोर्विकल्पार्थमाम्नानम् ।</p>
<h3 id="मनतर-55">मन्त्रः</h3>
<p>शुना॒सीरा॑य पुरो॒डाश॒न्द्वाद॑शकपालम् +++(निर्वपति)+++।</p>
<h4 id="टक-55">टीका</h4>
<p>शुनो वायुः, सीर आदित्यः, ' तद्वानिन्द्र इहोच्यते, अभेदात्मत्वात् । मत्वर्थीयो वा लुप्यते । &lsquo;देवताद्वन्द्वे च&rsquo; इति पूर्वोत्तरपदयोर्युगपत्प्रकृतिस्वरत्वम् ।</p>
<h3 id="मनतर-56">मन्त्रः</h3>
<p>वाय॒व्य॑म्पय॑स्सौ॒र्यमेक॑कपालम्  +++(निर्वपति)+++<br>
द्वादशग॒वꣳ सीर॒न्दख्षि॑णा।</p>
<h4 id="टक-56">टीका</h4>
<p>वायव्यम् । &lsquo;वाय्वृतुपित्रुषसो यत्&rsquo; इति यत् । एवं सर्वे एककपालानां यागाः । द्वादशगवं द्वादश गावस्समाहृताः, तद्युक्तं सीरं लाङ्गलं च दक्षिणा । &lsquo;गोरतद्धितलुकि&rsquo; इति अच् । राजसूयान्तर्भाविताश्चातुर्मास्ययागास्समाप्ताः
॥</p>
<h3 id="मनतर-57">मन्त्रः</h3>
<p>आग्ने॒यम॒ष्टाक॑पाल॒न्निर्व॑पति  ।</p>
<h4 id="टक-57">टीका</h4>
<p>2एवं संवत्सरमिष्ट्वा तदन्ते आगामिन्यां पौर्णमास्यामिन्द्रतुरीयेण चतुर्हविषा यजेत, तं विदधाति - आग्नेयमष्टाकपालं निर्वपतीत्यादि ॥</p>
<h3 id="मनतर-58">मन्त्रः</h3>
<p>रौ॒द्रङ्गा॑वीधु॒कञ्च॒रुम् +++(निर्वपति)+++  ।</p>
<h4 id="टक-58">टीका</h4>
<p>गावीधुको रौद्रश्चरुर्द्वितीयः । गवीधुकाः तृणतण्डुलाः ।</p>
<h3 id="मनतर-59">मन्त्रः</h3>
<p>ऐ॒न्द्रन्दधि॑  ।</p>
<h4 id="टक-59">टीका</h4>
<p>ऐन्द्रं दधि तृतीयम् ।</p>
<h3 id="मनतर-60">मन्त्रः</h3>
<p>वारु॒णँय्य॑व॒मय॑ञ्च॒रुम्  +++(निर्वपति)+++  ।<br>
व॒हिनी॑ धे॒नुर्दख्षि॑णा ।</p>
<h4 id="टक-60">टीका</h4>
<p>वारुणो यवमयश्चरुश्चतुर्थः । &lsquo;द्व्यचश्छन्दसि&rsquo; इति मयट् । तत्र वहिनी धेनुर्दक्षिणा । गतम् । <br>
&lsquo;देवासुरास्संयत्ता आसन् । ते देवा अग्निमब्रुवन् । त्वया वीरेणासुरानभिभवामेति । सोब्रवीत् । त्रेधाहमात्मानम्&rsquo; इत्यादि ब्राह्मणम् ॥</p>
<h3 id="मनतर-61">मन्त्रः</h3>
<p>[ संयुक्तमन्त्रः -  ये दे॒वाᳶ पु॑र॒स्सदो॒ऽग्निने᳚त्रा दख्षिण॒सदो॑ य॒मने᳚त्राᳶ पश्चा॒थ्सद॑स्सवि॒तृने᳚त्रा उत्तर॒सदो॒ वरु॑णनेत्रा उपरि॒षदो॒ बृह॒स्पति॑नेत्रा रख्षो॒हण॒स्ते न॑ᳶ पान्तु॒ ते नो॑ऽवन्तु॒ तेभ्यः॑ [12] स्वाहा]</p>
<p>ये दे॒वाᳶ पु॑र॒स्सदो॒ऽग्निने᳚त्राः [रख्षो॒हण॒स्ते न॑ᳶ पान्तु॒ ।<br>
ते नो॑ऽवन्तु॒ ।<br>
तेभ्यो॒ नमः॑ ।<br>
तेभ्य॒स्स्वाहा᳚ ]</p>
<h4 id="टक-61">टीका</h4>
<p>3-7यस्मिन्नहनीन्द्रतुरीयं कर्म क्रियते तस्यां रात्र्यां पञ्चेध्मीयेन यजेत, आहवनीयधिष्ण्य एव चतुर्धाहवनीयं प्रतिदिशं व्युद्धृत्य मध्ये पञ्चमं कृत्वा पञ्चगृहीतेनाज्यने यथालिङ्गं जुहोति । आज्येनैतान्व्याघारयतीति केचित् - ये देवाः पुरस्सद इत्यादिभिः ॥
तत्र ये देवा इति पदद्वयं रक्षोहण इत्यादि च पूर्वत्र परत्र च पञ्चस्वप्यनुषज्यते । <br>
ये देवाः पुरस्सदः पूर्वस्यां दिशि सीदन्तीति । &lsquo;पूर्वापराधराणाम्&rsquo; इत्यसिप्रत्ययः ।<br>
अग्निनेत्राः अग्निप्रधानाः । &lsquo;छन्दसि नेतुरुपसङ्ख्यानम्&rsquo; इत्यप्रत्ययः, &lsquo;ऋतश्छन्दसि&rsquo; इति कबभावः । <br>
रक्षोहणः रक्षसां हन्तारः, ते नोस्मान्पान्तु, ते नोस्मानवन्तु प्रीणयन्तु, तेभ्यो नमः नमस्कुर्मः, तेभ्यस्स्वाहा स्वाहुतमस्तु ।</p>
<h3 id="मनतर-62">मन्त्रः</h3>
<p>[ये दे॒वाः] दख्षिण॒सदो॑ य॒मने᳚त्राः [रख्षो॒हण॒स्ते न॑ᳶ पान्तु॒ ते नो॑ऽवन्तु॒ तेभ्यः॑  नम॒स्तेभ्य॒स्स्वाहा᳚ ]</p>
<h4 id="टक-62">टीका</h4>
<p>एवं ये देवाः दक्षिणसदः यमनेत्रा रक्षोहणः ते नः पान्तु ते नोवन्त्वित्यादि ।</p>
<h3 id="मनतर-63">मन्त्रः</h3>
<p>[ये दे॒वाः] पश्चा॒थ्सद॑स्सवि॒तृने᳚त्राः [रख्षो॒हण॒स्ते न॑ᳶ पान्तु॒ ते नो॑ऽवन्तु॒ तेभ्यः॑ नम॒स्तेभ्य॒स्स्वाहा᳚]</p>
<h4 id="टक-63">टीका</h4>
<p>तथा ये देवाः पश्चात्सदः सवितृनेत्राः रक्षोहण इत्यादि ।</p>
<h3 id="मनतर-64">मन्त्रः</h3>
<p>[ये दे॒वाः] उत्तर॒सदो॒ वरु॑णनेत्राः [रख्षो॒हण॒स्ते न॑ᳶ पान्तु॒ ते नो॑ऽवन्तु॒ तेभ्यः॑  नम॒स्तेभ्य॒स्स्वाहा᳚ ]</p>
<h4 id="टक-64">टीका</h4>
<p>ये देवा उत्तरसदो वरुणनेत्राः रक्षोहण इत्यादि ।</p>
<h3 id="मनतर-65">मन्त्रः</h3>
<p>[ये दे॒वाः] उपरि॒षदो॒ बृह॒स्पति॑नेत्राः [रख्षो॒हण॒स्ते न॑ᳶ पान्तु॒ ते नो॑ऽवन्तु॒ तेभ्यः॑ नम॒स्तेभ्य॒स्स्वाहा ]</p>
<h4 id="टक-65">टीका</h4>
<p>ये देवा उपरिषदो बृहस्पतिनेत्राः ।</p>
<h3 id="मनतर-66">मन्त्रः</h3>
<p>रख्षो॒हण॒स्ते न॑ᳶ पान्तु॒ ते नो॑ऽवन्तु॒ तेभ्यः॑ [12] स्वाहा᳚ ।</p>
<h4 id="टक-66">टीका</h4>
<p>रक्षोहण इत्यादि । वनस्पत्यादित्वात् बृहस्पतिशब्दे पूर्वोत्तरयोः पदयोर्युगपत्प्रकृतिस्वरत्वम् ॥</p>
<h3 id="मनतर-67">मन्त्रः</h3>
<p>[संयुक्तमन्त्रः - समू॑ढ॒ꣳ॒ रख्ष॒स्सन्द॑ग्ध॒ꣳ॒ रख्ष॑ इ॒दम॒हꣳ रख्षो॒ऽभि सन्द॑हामि ]</p>
<p>समू॑ढ॒ꣳ॒ रख्षः॑ ।<br>
्सन्द॑ग्ध॒ꣳ॒ रख्षः॑ ।</p>
<h4 id="टक-67">टीका</h4>
<p>8उदवेषेण सर्वानाहवनीयाङ्गारान्मध्ये एकयोपसमूहति - समूढमिति ॥ समूढमेकीकृत्य नाशितमस्तु रक्षः अनेनाङ्गारसमूहेन, तथा सन्दग्धं एकीकृत्य दग्धमस्तु । उभयत्रापि पूर्वपदप्रकृतिस्वरत्वं &lsquo;गतिरनन्तरः&rsquo; इति ।</p>
<h3 id="मनतर-68">मन्त्रः</h3>
<p>इ॒दम॒हꣳ रख्षो॒ऽभि सन्द॑हामि ।</p>
<h4 id="टक-68">टीका</h4>
<p>तस्मादहं रक्षः इदमहमाभिसन्दहामि आभिमुख्येन चैकीकृत्य चानेन दहामि । इदमिति क्रियाविशेषणम् ॥</p>
<h3 id="मनतर-69">मन्त्रः</h3>
<p>[ संयुक्तमन्त्रः - अ॒ग्नये॑ रख्षो॒घ्ने स्वाहा॑ य॒माय॑ सवि॒त्रे वरु॑णाय॒ बृह॒स्पत॑ये॒ दुव॑स्वते रख्षो॒घ्ने स्वाहा᳚ ]</p>
<p>अ॒ग्नये॑ रख्षो॒घ्ने स्वाहा॑   ।<br>
य॒माय॑ +++(रख्षो॒घ्ने स्वाहा᳚  )+++।</p>
<h4 id="टक-69">टीका</h4>
<p>9-13अपरं पञ्चगृहीतं गृहीत्वा पञ्च स्रुवाहुतीरभिजुहोति - अग्नये रक्षोघ्ने स्वाहेति ॥ यमादिष्वपि चतुर्ष्वनुषज्यते । दुवस्वते इति विकल्पार्थ इति केचित् । बृहस्पतिविशेषणमित्यन्ये । दुवस्वते परिचर्यावते बृहस्पतय इति । सर्वे निगदसिद्धाः ।<br>
रक्षोघ्ने रक्षसां हन्त्रे । उदात्तनिवृत्तिस्वरेण चतुर्थ्या उदात्तत्वम् ।</p>
<h3 id="मनतर-70">मन्त्रः</h3>
<p>स॒वि॒त्रे  +++(रख्षो॒घ्ने स्वाहा᳚  )+++।<br>
वरु॑णाय॒ +++(रख्षो॒घ्ने स्वाहा᳚  )+++।<br>
बृह॒स्पत॑ये॒ +++(रख्षो॒घ्ने स्वाहा᳚  )+++।  <br>
दुव॑स्वते रख्षो॒घ्ने स्वाहा᳚  ।</p>
<h4 id="टक-70">टीका</h4>
<p>सवित्रे इति उदात्तयणः&rsquo; इति विभक्तुयदात्तत्वम् । बृहस्पतिरुक्तस्वरः ॥</p>
<h3 id="मनतर-71">मन्त्रः</h3>
<p>प्रष्टिवा॒ही रथो॒ दख्षि॑णा ।</p>
<h4 id="टक-71">टीका</h4>
<p>अत्र प्रष्टिवाही रथो दक्षिणा । प्रष्टिः त्रिपादाधारविशेषः । यो रथस्त्रिभिरश्वैर्युक्तः प्रष्टिवद्वहति स प्रष्टिवाही । &lsquo;उपमानं शब्दार्थप्रकृतावेव&rsquo; इति नियमात् पूर्वपदाद्युदात्तत्वाभावे कृदुत्तरपदप्रकृतिस्वरत्वमेव प्रवर्तते । &lsquo;प्रजापतिरग्निमसृजत । तं सृष्टं रक्षांस्यजिघांसन् । स एताः प्रजापतिरात्मनो देवता निरमिमीत&rsquo; इत्यादि ब्राह्मणम् ॥
यो रक्षोभ्यो बिभीयात्पिशादेभ्यो वा सोनेन यजेतेत्ययज्ञ संयुक्तं केचिदाहुः ॥</p>
<h4 id="टक-72">टीका</h4>
<p>दे॒वस्य॑ त्वा सवि॒तुᳶ प्र॑स॒वे᳚ऽश्विनो᳚र्बा॒हुभ्या᳚म्पू॒ष्णो हस्ता᳚भ्या॒ꣳ॒ रख्ष॑सो व॒धञ्जु॑होमि ।</p>
<h4 id="टक-73">टीका</h4>
<p>14अथ व्युष्टायां पुनर[पुरा]ग्निहोत्रात् अपामार्गसक्तून् जुहोति - देवस्येति ॥ व्याख्यातम् । रक्षसो वधं वधहेतूनिमान् जुहोमीति ॥</p>
<h3 id="मनतर-72">मन्त्रः</h3>
<p>ह॒तꣳ रख्षः॑ ।</p>
<h4 id="टक-74">टीका</h4>
<p>15स्रुवं प्रहरति - हतं रक्ष इति ॥</p>
<h3 id="मनतर-73">मन्त्रः</h3>
<p>अव॑धिष्म॒ रख्षः॑ ।</p>
<h4 id="टक-75">टीका</h4>
<p>16उत्तिष्ठति - अवधिष्म रक्ष इति ॥ हतवन्तो वयं रक्षः, तत्किमिदानीमास्म इत्युत्तिष्ठति ॥</p>
<h3 id="मनतर-74">मन्त्रः</h3>
<p>यद्वस्ते॒ तद्दख्षि॑णा ॥ [13]</p>
<h4 id="टक-76">टीका</h4>
<p>17अत्र राजा यद्वस्ते परिधत्ते तद्दक्षिणा अध्वर्यवे वस्त्रं देयम् ॥</p>
<p>इत्यष्टमे सप्तमोनुवाकः ॥</p>
<h2 id="अनवक-८-दवकदकरमषटकम-तदधवष-बरहमणम">अनुवाकः ८ देविकादिकर्मषट्कम्, तद्धविषां ब्राह्मणम्</h2>
<h3 id="मनतर-75">मन्त्रः</h3>
<p>[ संयुक्तमन्त्रः - धा॒त्रे पु॑रो॒डाश॒न्द्वाद॑शकपाल॒न्निर्व॑प॒त्यनु॑मत्यै च॒रुꣳ रा॒कायै॑ च॒रुꣳ सि॑नीवा॒ल्यै च॒रुङ्कु॒ह्वै॑ च॒रुम्मि॑थु॒नौ गावौ॒ दख्षि॑णा ]</p>
<p>धा॒त्रे पु॑रो॒डाश॒न्द्वाद॑शकपाल॒न् निर्व॑प॒ति ।</p>
<h4 id="टक-77">टीका</h4>
<p>1अथाग्निहोत्रं हुत्वा देविकाहवींषि निर्वपति । तानि विदधाति - धात्र इत्यादि ॥ पञ्चेमानि हवींषि । &lsquo;संवत्सरो वै धाता&rsquo; इत्यादि ब्राह्मणम् । अनुमत्यादीनि नामानि। अनुमतिरूनचन्द्रा पञ्चदशी,पूर्णचन्द्रा राकेति,ॊ किञ्चिद्दृष्टचन्द्रा पञ्चदशी सिनवाली, नष्टचन्द्रा कुहूः । <br>
धात्रे । &lsquo;उदात्तयणः&rsquo; इति विभक्त्युदात्तत्वम् ।</p>
<h3 id="मनतर-76">मन्त्रः</h3>
<p>अनु॑मत्यै च॒रुꣳ +++(निर्व॑प॒ति)+++।<br>
रा॒कायै॑ च॒रुꣳ  +++(निर्व॑प॒ति)+++।</p>
<h4 id="टक-78">टीका</h4>
<p>अनुमत्यै । &lsquo;तादौ च निति&rsquo; इति गतेः प्रकृतिस्वरत्वम् ।</p>
<h3 id="मनतर-77">मन्त्रः</h3>
<p>सि॑नीवा॒ल्यै च॒रुं +++(निर्व॑प॒ति)+++।  <br>
कु॒ह्वै॑ च॒रुम् +++(निर्व॑प॒ति)+++।</p>
<h4 id="टक-79">टीका</h4>
<p>सिनीवाल्यै । पूर्ववद्विभक्त्युदात्तत्वम् । जुहोतेर्ह्वयतेर्वाऽपि कुहूः । &lsquo;नोङ्धात्वोः&rsquo; इति विभक्तेरुदात्तत्वे प्रतिषिद्धे &lsquo;उदात्तस्वरितयोर्यणः&rsquo; इति विभक्तिस्स्वर्यते ।</p>
<h3 id="मनतर-78">मन्त्रः</h3>
<p>मि॑थु॒नौ गावौ॒ दख्षि॑णा ।</p>
<h4 id="टक-80">टीका</h4>
<p>मिथुनौ स्त्रीपुंसौ गावौ दक्षिणा ॥</p>
<h3 id="मनतर-79">मन्त्रः</h3>
<p>अग्नावैष्णव॒मेका॑दशकपाल॒न्निर्व॑पति।</p>
<p>ऐैन्द्रावैष्ण॒वमेका॑दशकपालम् +++(निर्व॑प॒ति)+++।</p>
<h4 id="टक-81">टीका</h4>
<p>2अथ त्रिहविष्काणि त्रीणि कर्माणि भवन्ति, तानि विदधाति - आग्नावैष्णवमेकादशकपालं निर्वपतीत्यादि ॥ आग्नावैष्णवमैन्द्रावैष्णवमिति &lsquo;देवताद्वन्द्वे च&rsquo; इत्यानङ्, उभयपदवृद्धिश्च ।</p>
<h3 id="मनतर-80">मन्त्रः</h3>
<p>वैष्ण॒वं त्रि॑कपा॒लम् +++(निर्व॑प॒ति)+++।<br>
वा॑म॒नो व॒ही दख्षि॑णा ।</p>
<h4 id="टक-82">टीका</h4>
<p>वैष्णवस्त्रिकपालस्तृतीयः । &lsquo;वीर्यं वा अग्निः&rsquo; इत्यादि ब्राह्मणम् । अत्र वामनो वही दक्षिणा अनुब्राह्मणवशात् ऋषभ इति गम्यते ॥</p>
<h3 id="मनतर-81">मन्त्रः</h3>
<p>[संयुक्तमन्त्रः - अग्नीषो॒मीय॒मेका॑दशकपाल॒न्निर्व॑पतीन्द्रासो॒मीय॒मेका॑दशकपालꣳ सौ॒म्यञ्च॒रुम्ब॒भ्रुर्दख्षि॑णा सोमापौ॒ष्णञ्च॒रुन्निर्व॑पत्यैन्द्रापौ॒ष्णञ्च॒रुम्पौ॒ष्णञ्च॒रुꣵ श्या॒मो दख्षि॑णा वैश्वान॒रन्द्वाद॑शकपाल॒न्निर्व॑पति॒ हिर॑ण्य॒न्दख्षि॑णा वारु॒णँय्य॑व॒मय॑ञ्च॒रुमश्वो॒ दख्षि॑णा ॥  ]</p>
<p>अग्नीषो॒मीय॒मेका॑दशकपाल॒न्निर्व॑पतति ।</p>
<p>इन्द्रासो॒मीय॒मेका॑दशकपालम्ꣳ +++(निर्व॑प॒ति)+++।</p>
<p>सौ॒म्यञ्च॒रुम् +++(निर्व॑प॒ति)+++।</p>
<p>ब॒भ्रुर्दख्षि॑णा ।</p>
<h4 id="टक-83">टीका</h4>
<p>3अथ द्वितीयम् - अग्नीषोमीयमित्यादि ॥ &lsquo;ईदग्नेस्सोमवरुणयोः&rsquo; इतीकारः, &lsquo;अग्नेस्तुत्स्तोमसोमाः&rsquo; इति षत्वम्, &lsquo;द्यावापृथिवीशुनासीर&rsquo; इति छः । इन्द्रासोमीयम् । छान्दसश्छः, पूर्ववदानङ् । सौम्यश्चरुस्तृतीयः । &lsquo;सोमाट्ट्यण्&rsquo; । &lsquo;अग्निः प्रजानां प्रजनयिता&rsquo; इत्यादि ब्राह्मणम् । बभ्रुः श्यामकपिलो गौर्दक्षिणा ॥</p>
<h3 id="मनतर-82">मन्त्रः</h3>
<p>सोमापौ॒ष्णञ्च॒रुन्निर्व॑पति ।</p>
<p>ऐैन्द्रापौ॒ष्णञ्च॒रुम् +++(निर्व॑प॒ति)+++।</p>
<p>पौ॒ष्णञ्च॒रुं +++(निर्व॑प॒ति)+++।</p>
<p>श्या॒मो दख्षि॑णा ।</p>
<h4 id="टक-84">टीका</h4>
<p>4अथ तृतीयम् - सोमापौष्णमित्यादि ॥ पूर्ववदानङ्, उभयपदवृद्धिश्च । पौष्णश्चरुस्तृतीयः । अत्र श्यामो गौर्दक्षिणा ॥</p>
<h3 id="मनतर-83">मन्त्रः</h3>
<p>वैश्वान॒रन्द्वाद॑शकपाल॒न्निर्व॑पति ।</p>
<p>हिर॑ण्य॒न्दख्षि॑णा ।</p>
<h4 id="टक-85">टीका</h4>
<p>5अथ तदानीमेव कर्तव्यं यागं विदधाति - वैश्वानरं द्वादशकपालमिति ॥ तत्र हिरण्यं दक्षिणा ॥</p>
<h3 id="मनतर-84">मन्त्रः</h3>
<p>वारु॒णँय्य॑व॒मय॑ञ्च॒रुम् +++(निर्व॑प॒ति)+++।</p>
<p>अश्वो॒ दख्षि॑णा ॥ [14]</p>
<h4 id="टक-86">टीका</h4>
<p>6अथ तदानीमेव वारुणं यवमयं चरुं निर्वपति । अत्राश्वो दक्षिणा ॥</p>
<p>इत्यष्टमे अष्टमोनुवाकः ॥</p>
<h2 id="अनवक-९-रतनहवरबरहमणम-अधवरयजपमनतर-१३--अभषचनयदकषणयवधयक-बरहमणम">अनुवाकः ९ रत्निहविर्ब्राह्मणम्, अध्वर्युजपमन्त्रः १३,  अभिषेचनीयदीक्षिणीयाविधायकं ब्राह्मणम्</h2>
<h3 id="मनतर-85">मन्त्रः</h3>
<p>[संयुक्तमन्त्रः - बा॒र्‌॒ह॒स्प॒त्यञ्च॒रुन्निर्व॑पति ब्र॒ह्मणो॑ गृ॒हे शि॑तिपृ॒ष्ठो दख्षि॑णै॒न्द्रमेका॑दशकपालꣳ राज॒न्य॑स्य गृ॒ह ऋ॑ष॒भो दख्षि॑णा ऽऽदि॒त्यञ्च॒रुम्महि॑ष्यै गृ॒हे धे॒नुर्दख्षि॑णा ]</p>
<p>बा॒र्॒ह॒स्प॒त्यञ्च॒रुन्निर्व॑पति ।</p>
<p>ब्र॒ह्मणो॑ गृ॒हे&hellip;<br>
शि॑तिपृ॒ष्ठो दख्षि॑णा  ।</p>
<h4 id="टक-87">टीका</h4>
<p>1अथ रत्निनां हवींषि द्वादश भवन्ति अन्वहं कर्तव्यानि, तानि विदधाति &lsquo;रत्निनामेतानि हवींषि भवन्ति&rsquo; इत्यादि ब्राह्मणम् । अग्नीन् समारोप्य ब्रह्मणो महर्त्विजो गृहं गत्या बार्हस्पत्यं चरुं निर्वपति । पत्युत्तरपदलक्षणो ण्यः । तत्र शितिपृष्ठः श्वेतपृष्ठो गौर्दक्षिणा ॥</p>
<h3 id="मनतर-86">मन्त्रः</h3>
<p>ऐ॒न्द्रमेका॑दशकपालम्  +++(निर्व॑प॒ति)+++।</p>
<p>राज॒न्य॑स्य गृ॒हे&hellip;</p>
<p>ऋ॑ष॒भो दख्षि॑णा  ।</p>
<h4 id="टक-88">टीका</h4>
<p>2श्वो भूते राजन्यस्य गृहं गत्वा तत्रैन्द्रमेकादशकपालं निर्वपति । तत्र ऋषभो दक्षीणा ॥</p>
<h3 id="मनतर-87">मन्त्रः</h3>
<p>आदि॒त्यञ्च॒रुम् +++(निर्व॑प॒ति)+++।</p>
<p>महि॑ष्यै गृ॒हे ..</p>
<p>धे॒नुर्दख्षि॑णा ।</p>
<h4 id="टक-89">टीका</h4>
<p>3श्वो भूते महिष्याः प्रथमाया राज्ञः पत्न्या गृहं गत्वा तत्रादित्यं चरुं निर्वपति । अङ्गुष्ठमात्रः पुरोडाशः इत्येके ॥</p>
<h3 id="मनतर-88">मन्त्रः</h3>
<p>नै॒र्॒ऋ॒तञ्च॒रुम्  +++(निर्व॑प॒ति)+++।</p>
<p>प॑रिवृ॒क्त्यै॑ गृ॒हे &hellip;</p>
<p>कृ॒ष्णानाँ᳚व्व्रीही॒णान्न॒खनि॑र्भिन्नम् ।</p>
<p>कृ॒ष्णा कू॒टा दख्षि॑णा ।</p>
<h4 id="टक-90">टीका</h4>
<p>4श्वो भूते परिवृक्त्या राज्ञो मध्यमपत्न्याः । परिपूर्वात् वृणक्तेः &lsquo;क्तिचि क्तौ च संज्ञायाम्&rsquo; इति क्तिच्, &lsquo;उदात्तयणः&rsquo; इति विभक्तेरुदात्तत्वं बाधित्वा &lsquo;उदात्तस्वरितयोर्यणः&rsquo; इति व्यत्ययेन स्वरितत्वम् । कृष्णानां व्रीहीणां पत्न्या नखैर्निर्भिन्नं नखनिर्भिन्नं तण्डुलैश्चरुं कुर्यात् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । नखेषूलूखलधर्मान् मुसलधर्मांश्च करोति ।<br>
तत्र कृष्णा कूटा भग्नशृङ्गा गौर्दक्षिणा ॥</p>
<h3 id="मनतर-89">मन्त्रः</h3>
<p>आ॒ग्ने॒यम॒ष्टाक॑पालम् +++(निर्व॑प॒ति)+++।</p>
<p>से॒ना॒न्यो॑ गृ॒हे ..</p>
<p>हिर॑ण्य॒न्दख्षि॑णा  ।</p>
<h4 id="टक-91">टीका</h4>
<p>5श्वो भूते सेनान्यः सेनापतेः गृहं गत्वा तत्राग्नेयमष्टाकपालं निर्वपति । &lsquo;नोङ्धात्वोः&rsquo; इति विभक्तेरुदात्तत्वे प्रतिषिद्धे पूर्ववत्स्वरितत्वम् । तत्र हिरण्यं दक्षिणा ॥</p>
<h3 id="मनतर-90">मन्त्रः</h3>
<p>वा॒रु॒णन्दश॑कपालम् +++(निर्व॑प॒ति)+++।</p>
<p>सू॒तस्य॑ गृ॒हे ..</p>
<p>म॒हानि॑रष्टो॒ दख्षि॑णा ।</p>
<h4 id="टक-92">टीका</h4>
<p>6श्वो भूते सूतस्य सारथेः । ब्राह्मण्यां क्षत्रियेण जातस्येत्येके । तस्य गृहं गत्वा वारुणं दशकपालं निर्वपति । महानिरष्टः पीडितवृषणो गौर्दक्षिणा देया । अश्नोतेर्निष्ठायां &lsquo;यस्य विभाषा&rsquo; इतीट्प्रतिषेधः, महांश्चासौ निरष्टश्च । वृषणपीडनेन महानभूत् । दासीभारादिर्द्रष्टव्यः, बहुव्रीहिर्वा ॥</p>
<h3 id="मनतर-91">मन्त्रः</h3>
<p>मारु॒तꣳ स॒प्तक॑पालम्  +++(निर्व॑प॒ति)+++।</p>
<p>ग्रा॒म॒ण्यो॑ गृ॒हे  ..</p>
<p>पृश्ञि॒र्दख्षि॑णा ।</p>
<h4 id="टक-93">टीका</h4>
<p>7श्वो भूते ग्रामण्यः ग्रामस्य यो नेता तस्य गृहे मारुतं सप्तकपालं निर्वपति । तत्र पृश्निः शुक्लो गौर्दक्षिणा । कुरटाख्यो गोविशेष इत्यन्ये ॥</p>
<h3 id="मनतर-92">मन्त्रः</h3>
<p>सा॒वि॒त्रन्द्वाद॑शकपालम्  +++(निर्व॑प॒ति)+++।    [15]</p>
<p>ख्ष॒त्तुर्गृ॒हे &hellip;</p>
<p>उ॑पध्व॒स्तो दख्षि॑णा ।</p>
<h4 id="टक-94">टीका</h4>
<p>8श्वो भूते क्षत्तुर्मन्त्रिणः । अन्तःपुराध्यक्षस्येत्येके । तस्य गृहं गत्वा तत्र सावित्रं द्वादशकपालं निर्वपति । तत्र उपध्वस्तोन्येन वर्णेन परिभूतनिजवर्णो गौर्दक्षिणा । &lsquo;संज्ञायामनाचितादीनाम्&rsquo; इत्युत्तरपदाद्युदात्तत्वम् ॥</p>
<h3 id="मनतर-93">मन्त्रः</h3>
<p>आ॒श्वि॒नन्द्वि॑कपा॒लम्   +++(निर्व॑प॒ति)+++।</p>
<p>स॒ङ्ग्र॒ही॒तुर्गृ॒हे  ..</p>
<p>स॒वा॒त्यौ॑ दख्षि॑णा ।</p>
<h4 id="टक-95">टीका</h4>
<p>9श्वो भूते सङ्गहीतुस्सारथेः रश्मिग्राहिणो गृहं गत्वा आश्विनं द्विकपालं निर्वपति । रज्जुभिर्नियन्ता कुमाराध्यक्ष इत्यन्ये । सवात्यौ समानमातृकवत्सौ समाने वाते भवौ सवात्यौ सोदर्यौ । &lsquo;भवे छन्दसि&rsquo; इति यः । वत्सान्तरेण दोह्या मृतवत्सा च तदीया च मातेत्यन्ये ॥</p>
<h3 id="मनतर-94">मन्त्रः</h3>
<p>पौ॒ष्णञ्च॒रुम्  +++(निर्व॑प॒ति)+++।</p>
<p>भा॒ग॒दु॒घस्य॑ गृ॒हे   ..</p>
<p>श्या॒मो दख्षि॑णा ।</p>
<h4 id="टक-96">टीका</h4>
<p>10श्वो भूते भागदुघस्य यो राज्ञष्षड्भागं गृह्णाति तस्य गृहं गृत्वा पौष्णं चरुं निर्वपति । &lsquo;दुह कब्घश्च&rsquo; इति कप्, &lsquo;छान्दसमन्तोदात्तत्वम् । तत्र श्यामो गौर्दकिष्णा ॥</p>
<h3 id="मनतर-95">मन्त्रः</h3>
<p>रौ॒द्रङ्गा॑वीधु॒कञ्च॒रुम्  +++(निर्व॑प॒ति)+++।</p>
<p>अ॒ख्षा॒वा॒पस्य॑ गृ॒हे..</p>
<p>श॒बल॒ उद्वा॑र दख्षि॑णा  ।</p>
<h4 id="टक-97">टीका</h4>
<p>11श्वो भूते अक्षावापस्य, यस्सहायो द्यूतकर्मणि अक्षावापनस्य कर्ता तस्य गृहं गत्वा रौद्रं गावीधुकं चरुं निर्वपति । तत्र शबलः उद्वारः उद्गतवालो गौर्दकिष्णा । केचित् पौष्णरौद्रयोर्मध्ये तक्षरथकारयोर्गृहे वैष्णवं त्रिकपालं सर्वायसदक्षिणमाहुः ॥</p>
<h3 id="मनतर-96">मन्त्रः</h3>
<p>[संयुक्तमन्त्रः - इन्द्रा॑य सु॒त्राम्णे॑ पुरो॒डाश॒मेका॑दशकपाल॒म्प्रति॒ निर्व॑प॒तीन्द्रा॑याꣳहो॒मुचे ]</p>
<p>इन्द्रा॑य सु॒त्राम्णे॑ पुरो॒डाश॒मेका॑दशकपाल॒म्प्रति॒ निर्व॑प॒ति  ।</p>
<p>इन्द्रा॑याꣳहो॒मुचे॒ [पुरो॒डाश॒मेका॑दशकपाल॒म्प्रति॒ निर्व॑प॒ति ]  +++(ऋषभो दक्षिणा??)+++</p>
<h4 id="टक-98">टीका</h4>
<p>12अथ रत्निनां हविष्षु संस्थितेषु अग्नीन् परिसमारोप्य यजमानस्य गृहं गत्वा ऐन्द्रं कर्म द्विहविष्कं करोति, तद्विदधाति - इन्द्राय सुत्राम्णे पुरोडाशमेकादशकपालं प्रति निर्वपति इन्द्रायां होमुचे पुरोडाशमेकादशकपालं प्रति निर्वपति । प्रतिनिर्वाप्ये एते । केचिदृषभं दक्षिणामाहुः ॥</p>
<h3 id="मनतर-97">मन्त्रः</h3>
<p>अ॒यन्नो॒ राजा॑ वृत्र॒हा राजा॑ भू॒त्वा वृ॒त्रँव्व॑ध्यात् ।</p>
<h4 id="टक-99">टीका</h4>
<p>13पुरस्तात्स्विष्टकृतोध्वर्युर्जपति - अयं न इति ॥ रत्निनां गृहेभ्यः प्रव्रजतोनुमन्त्रणमनेनेति केचिदाहुः । अयं नोस्माकं राजा वृत्रहा शत्रुहा भूत्वा राजा दीप्यमानश्च भूत्वा वृत्रं शत्रून् वध्यात् नाशयेदित्याशास्महे । जातावेकवचनम् । यद्वा - वृत्रहा राजा इन्द्रः यो वृत्रं हत्वा अधिकार्थं राजा स एव भूत्वा वृत्रं वध्यादिति ॥</p>
<h3 id="मनतर-98">मन्त्रः</h3>
<p>मै॒त्रा॒बा॒र्॒ह॒स्प॒त्यम्भ॑वति  ।</p>
<h4 id="टक-100">टीका</h4>
<p>14अथैन्द्रकर्मणि समाप्ते श्वो भूते अभिषेचनीयोक्थ्ये प्रक्रान्ते द्विहविष्कां दीक्षणीयामिष्टिं विदधाति - मैत्राबार्हस्पत्यं भवतीति ॥ मैत्रश्च बार्हस्पत्यश्च मैत्राबार्हस्पत्यं, समाहारद्वन्द्वः । मैत्रश्च बार्हस्पत्यश्च द्वौ चरू कर्तव्यौ भवत इत्यर्थः । समासान्तोदात्तत्वं, छान्दस आनर्ङ् । तत्र बार्हस्पत्यस्य प्राथम्येपि अल्पाच्तरत्वान्मैत्रशब्दस्य पूर्वनिपातः ।</p>
<h3 id="मनतर-99">मन्त्रः</h3>
<p>श्वे॒तायै᳚ श्वे॒तव॑थ्सायै दु॒ग्धे ।<br>
स्व॒य॒म्मू॒र्ते स्व॑यम्मथि॒त आज्ये᳚ ।</p>
<h4 id="टक-101">टीका</h4>
<p>अधुना तयोर्बार्हस्पत्यस्य लक्षणमाह - श्वेताया इति षष्ठ्यर्थे चतुर्थी । श्वेतायाश्श्वेतवत्साया गोर्दुग्धे बार्हस्पत्यः कर्तव्यः । मैत्रस्याह - स्वयम्मूर्त इत्यादि । तामेव श्वेतवत्सां गां आस्त्ये [आम्रस्य ?] दृतौ दुहन्ति दोग्धि, तत्स्वयमेवानातक्तमेव मूर्तं कठिनं भवति । &lsquo;स्वयंक्तेन&rsquo; इति स्मासः । तदेव मूर्तं बदला[रा]दिसंयोगेन परिबद्धं दृतिस्थमेव स्वयम्मथितं भवति । तन्नवनीतं दृतेरुद्धृत्य आतपे स्थापितं तत्स्वयंविलीनमाज्यं भवति । आज्य इत्यत्रापि स्वयमित्यपेक्ष्यते । ईदृश आज्ये मैत्रः कर्तव्य इत्यर्थः ।</p>
<h3 id="मनतर-100">मन्त्रः</h3>
<p>आश्व॑त्थे [16] पात्रे॒ चतु॑स्स्रक्तौ स्वयमवप॒न्नायै॒ शाखा॑यै   ।</p>
<h4 id="टक-102">टीका</h4>
<p>अधुना मैत्रपात्रस्य लक्षणमाह - आश्वत्थ इत्यादि । स्वयमवपन्नायास्स्वयमेव भग्नायाः अश्वत्थशाखाया एकदेशेन कॢप्ते आश्वत्थे अश्वत्थविकारे पात्रे चतुस्स्रक्तौ चतुरश्रे मैत्रश्चरुः कर्तव्यः । अश्वत्थशत्ब्दात् &lsquo;अनुदात्तादेरञ्&rsquo; इत्यञ्प्रत्ययः ॥</p>
<h3 id="मनतर-101">मन्त्रः</h3>
<p>क॒र्णाꣳश्चाक॑र्णाꣳश्च तण्डु॒लान् वि चि॑नुयात् ।</p>
<h4 id="टक-103">टीका</h4>
<p>15अधुना तयोर्विधानान्तरं विदधाति - कर्णांश्चेति ॥ कर्णाश्छिद्राश्छिन्नाः अकर्णाः निष्फलीकृताः तन्डुलाः । कर्णांश्चाकर्णांश्च विचिनुयात् &lsquo;यथाभागं व्यावर्तेथाम्&rsquo; इति मन्त्रेण पृथक्कुर्यात् ।</p>
<h3 id="मनतर-102">मन्त्रः</h3>
<p>ये क॒र्णास्स पय॑सि बार्हस्प॒त्यः ।</p>
<p>येऽक॑र्णा॒स्स आज्ये॑ मै॒त्रः ।</p>
<h4 id="टक-104">टीका</h4>
<p>ततः किमित्याह - ये इत्यादि । तत्र ये कर्णाः छिन्नाः, स पयसि पूर्वोक्ते बार्हस्पत्यश्चरुः कार्यः । ये त्वकर्णाः स आज्ये पूर्वोर्क्ते मैत्रश्चरुः कार्यः ॥</p>
<h3 id="मनतर-103">मन्त्रः</h3>
<p>[संयुक्तमन्त्रः - स्व॑यङ्कृ॒ता वेदि॑र्भवति स्वयन्दि॒नम्ब॒र्‌हिस्स्व॑यङ्कृ॒त इ॒ध्मस्सैव श्वे॒ता श्वे॒तव॑थ्सा॒ दख्षि॑णा ॥ ]</p>
<p>स्व॑यङ्कृ॒ता वेदि॑र्भवति ।</p>
<p>स्व॒य॒न्दि॒नम्ब॒र्हिः +++(भवति)+++।</p>
<p>स्व॒य॒ङ्कृ॒त इ॒ध्मः +++(भवति)+++।</p>
<p>सैव श्वे॒ता श्वे॒तव॑थ्सा॒ दख्षि॑णा ॥ [17]</p>
<h4 id="टक-105">टीका</h4>
<p>16अत्र स्वयङ्कृता वेदिर्भवति । &lsquo;देवस्य त्वा&rsquo; इति स्फ्यादानादि &lsquo;धा असि&rsquo; इत्यन्तं न क्रियते । तथा स्वयन्दिनं स्वयमेव लूनं बर्हिर्भवति असिदादिना न छिनत्ति स्वयम्भग्नाम् दर्भानाहरति । दा प्लवने, इत्वनत्वे छान्दसे ।</p>
<p>तथा स्वयङ्कृत इध्मः, न वृश्चति । उभयत्र सन्नहनादिकर्म न क्रियते । अत्र यस्या दुग्धे आज्ये चरुः क्लृप्तः सैव श्वेता श्वेतवत्सा दक्षिणा देया । अथ शितिपृष्ठो गौर्बार्हस्पत्यस्य दक्षिणा, मैत्रस्याश्व इत्यन्ये अनुब्राह्मण्दर्शनादिच्छन्ति पूर्वोक्तञ्च ॥</p>
<p>इत्यष्टमे नवमोनुवाकः ॥</p>
<h2 id="अनवक-१०-दवसव-हवष-यजमनहसतगरहणमनतर-रतनभय-रजञ-आवदनरथ-मनतर">अनुवाकः १० देवसुवां हवींषि, यजमानहस्तग्रहणमन्त्राः, रत्निभ्यो राज्ञ आवेदनार्थं मन्त्राः</h2>
<h3 id="मनतर-104">मन्त्रः</h3>
<p>अ॒ग्नये॑ गृ॒हप॑तये पुरो॒डाश॑म॒ष्टाक॑पाल॒न्निर्व॑पति  ।</p>
<h4 id="टक-106">टीका</h4>
<p>1अथाभिषेचनीये अग्नीषोमीयस्य पशुपुरोडाशस्यानुनिर्वाप्याण्यष्टौ देवसुवां हवींषि सन्ति, तानि विदधाति - अग्नये गृहपतये इत्यादि ॥ &lsquo;देवसुवामेतानि हवीषि भवन्ति&rsquo; इत्यादि ब्राह्मणम् । देवस्य यजमानस्यानुज्ञातारोग्न्यादयो देवसुवः । गृहाणां पतिस्स्वामी गृहपतिः । &lsquo;पत्यावैश्वर्ये&rsquo; इति पूर्वपदप्रकृतिस्वरत्वम् ।</p>
<h3 id="मनतर-105">मन्त्रः</h3>
<p>कृ॒ष्णानाँ᳚व्व्रीही॒णाꣳ सोमा॑य॒ वन॒स्पत॑ये
श्यामा॒कञ्च॒रुम् +++(निर्व॑पति )+++ ।</p>
<h4 id="टक-107">टीका</h4>
<p>कृष्णव्रीह्यादयो वाक्यशेषात्प्रायशः प्रसिद्धाः कृष्णवर्णाः, कृष्णाः । व्रीहीणामित्यादौ &lsquo;नामन्यतरस्याम्&rsquo; इति नाम उदात्तत्वम् । वनानां पतिस्स्वामी वनस्पतिः । पारस्करादित्वात्सुट्, &lsquo;उभे वनस्पत्यादिषु&rsquo; इति पूर्वोत्तरपदयोर्युगपत्प्रकृतिस्वरत्वम् । श्यामाकाः श्यामाकाख्याः ।</p>
<h3 id="मनतर-106">मन्त्रः</h3>
<p>स॑वि॒त्रे स॒त्यप्र॑सवाय पुरो॒डाश॒न्द्वाद॑शकपालम् +++(निर्व॑पति )+++ ।</p>
<h4 id="टक-108">टीका</h4>
<p>सवित्रे &lsquo;उदात्तयणः&rsquo; इति विभक्तिरुदात्ता । सत्यप्रसवायामोघाभ्यनुज्ञाय ।</p>
<h3 id="मनतर-107">मन्त्रः</h3>
<p>आशू॒नाँव्व्री॑ही॒णाꣳ रु॒द्राय॑ पशु॒पत॑ये गावीधु॒कञ्च॒रुम् +++(निर्व॑पति )+++ ।</p>
<h4 id="टक-109">टीका</h4>
<p>आशवष्षाष्टिका इत्येके । त्रिपक्षपच्या इत्यन्ये । पशूनां पतिस्स्वमी पशुपतिः । &lsquo;परादिश्छन्दसि&rsquo; इत्युत्तरपदाद्युदात्तत्वम् । गावीधुकास्तृणतण्डुलाः ।</p>
<h3 id="मनतर-108">मन्त्रः</h3>
<p>बृह॒स्पत॑ये वा॒चस्पत॑ये नैवा॒रञ्च॒रुम् +++(निर्व॑पति )+++ ।</p>
<h4 id="टक-110">टीका</h4>
<p>बृहतां पतिः बृहस्पतिः । वनस्पतिवत्सुस्वटरौ । वाचस्पतये । &lsquo;सावेकाचः&rsquo; इति षष्ठ्या उदात्तत्वम्, &lsquo;षष्ठ्याः पतिपुत्र&rsquo; इति संहितायां सत्वम् । &lsquo;षष्ठीयुक्तच्छन्दसि वा&rsquo; इति पत्युर्घित्वम् । नीवाराश्शुष्कजलाशयोत्थिताः ।</p>
<h3 id="मनतर-109">मन्त्रः</h3>
<p>इन्द्रा॑य ज्ये॒ष्ठाय॑ पुरो॒डाश॒मेका॑दशकपालम् +++(निर्व॑पति )+++ ।</p>
<h4 id="टक-111">टीका</h4>
<p>ज्येष्ठाय प्रशस्यतमाय ।</p>
<h3 id="मनतर-110">मन्त्रः</h3>
<p>म॒हाव्री॑हीणाम् मि॒त्राय॑ स॒त्याया॒ऽऽम्बाना᳚ञ्च॒रुम् +++(निर्व॑पति )+++ ।</p>
<h4 id="टक-112">टीका</h4>
<p>महाव्रीहयश्शालय इति केचित् । स्वयं विशीर्णव्रीहिभ्यस्स्स्वयमुत्पन्ना व्रीहय इत्यन्ये । सत्यस्वरूपाय मित्राय ।</p>
<h3 id="मनतर-111">मन्त्रः</h3>
<p>वरु॑णाय॒ धर्म॑पतये यव॒मय॑ञ्च॒रुं+++(निर्व॑पति )+++ ।</p>
<h4 id="टक-113">टीका</h4>
<p>धर्मपतिः धर्मस्य पाता । पूर्ववत्स्वरः । यवमयं &lsquo;द्व्यचश्छन्दसि ' मयट् ॥</p>
<h3 id="मनतर-112">मन्त्रः</h3>
<p>स॑वि॒ता त्वा᳚ प्रस॒वानाꣳ॑ सुवताम् ।</p>
<h4 id="टक-114">टीका</h4>
<p>12अथ पुरोडाशस्विष्टकृतः पुरस्तात् ब्रह्मा यजमानस्य हस्तं गृह्णाति - सवितेत्यादि ॥ अत्र प्रसवस्य प्राधान्यात् तृतीयस्सविता प्रथम असीत् । सर्वत्र तादर्थ्ये चतुर्थ्याष्षष्ठी । प्रसवानां प्रसवार्थं सर्वासु प्रवृत्तिष्वनुज्ञानार्थं सविता त्वां सुवतां प्रेरयतु । षू प्रेरणे, प्रेरणमनुज्ञैव । सर्वत्रानुज्ञातो भवेत्यर्यः । थाथादिना प्रसवशब्दोन्तोदात्तः ।</p>
<h3 id="मनतर-113">मन्त्रः</h3>
<p>[संयुक्तमन्त्रः - अ॒ग्निर्गृ॒हप॑तीना॒ꣳ॒ सोमो॒ वन॒स्पती॑नाꣳ रु॒द्रᳶ प॑शू॒नां [18]<br>
बृह॒स्पति॑र्वा॒चामिन्द्रो᳚ ज्ये॒ष्ठाना᳚म्मि॒त्रस्स॒त्यानाँ॒व्वरु॑णो॒ धर्म॑पतीनाँ॒य्ये दे॑वा देव॒सुव॒स्स्थ त इ॒ममा॑मुष्याय॒णम॑नमि॒त्राय॑ सुवध्वम्मह॒ते ]</p>
<p>अ॒ग्निर्गृ॒हप॑तीनाम्  +++(सुवताम्)+++ ।</p>
<p>सोमो॒ वन॒स्पती॑नाम् +++(सुवताम्)+++ ।</p>
<p>रु॒द्रᳶ प॑शू॒नां  +++(सुवताम्)+++ ।</p>
<p>बृह॒स्पति॑र्वा॒चाम्  +++(सुवताम्)+++ ।</p>
<p>इन्द्रो᳚ ज्ये॒ष्ठाना᳚म् +++(सुवताम्)+++ ।</p>
<p>मि॒त्रस्स॒त्याना᳚म् +++(सुवताम्)+++ ।</p>
<p>वरु॑णो॒ धर्म॑पतीनाम्  +++(सुवताम्)+++ ।</p>
<h4 id="टक-115">टीका</h4>
<p>गृहपतीनामिति । भावप्रधानो निर्देशः । यानि गृहपति त्वानि बहुविधानि तदर्थं सुवताम्, सोमस्त्वां वनस्पत्यर्थं सुवताम्, रुद्रः पशूनां पतिः त्वां पश्वर्थं सुवताम्, वागर्थं बृहस्पतिस्सुवताम्, ज्येष्ठानां ज्येष्ठत्वाय इन्द्रस्सुवताम्, सत्यत्वाय मित्रस्सुवताम्, धर्मपतित्वार्थं वरुणस्सुवताम् ।</p>
<h3 id="मनतर-114">मन्त्रः</h3>
<p>[संयुक्तमन्त्रः-  ये दे॑वा देव॒सुव॒स्स्थ त इ॒ममा॑मुष्याय॒णम॑नमि॒त्राय॑ सुवध्वम्मह॒ते ख्ष॒त्त्राय॑
मह॒त आधि॑पत्याय मह॒ते जान॑राज्यायै ]</p>
<p>ये दे॑वा देव॒सुव॒स्स्थ त इ॒ममा॑मुष्याय॒णम॑नमि॒त्राय॑ +++(सुवध्वम् )+++</p>
<h4 id="टक-116">टीका</h4>
<p>हे देवा अग्न्यादयो वरुणान्ताः ये यूयं देवसुवस्स्थ देवस्य दानादिगुणयुक्तस्य यजमानस्य सवितारः प्रेरकास्स्थ ते यूयं यस्मादेवं प्रसवादीनामनुज्ञातारः तस्मादिममामुष्यायणं सिंहवर्मणः पुत्रं नन्दिवर्माणम् अनमित्रायानमित्रत्वाय अविद्यमानशत्रुत्वाय सुवध्वम् । अनुजानीत अशत्रुमेनं कुरुतेत्यर्थः । इममामुष्यायणमिति सर्वनामद्वयं विशेषार्थमुपादीयते । अमुष्यशब्दान्नडादित्वात्फक् ।</p>
<h3 id="मनतर-115">मन्त्रः</h3>
<p>मह॒ते ख्ष॒त्त्राय॑ [ इ॒ममा॑मुष्याय॒णम॑नमि॒त्राय॑ सुवध्वम्]</p>
<p>म॒ह॒त आधि॑पत्याय  [इ॒ममा॑मुष्याय॒णम॑नमि॒त्राय॑ सुवध्वम्] ।</p>
<p>मह॒ते जान॑राज्यायै  [इ॒ममा॑मुष्याय॒णम॑नमि॒त्राय॑ सुवध्वम्]।</p>
<h4 id="टक-117">टीका</h4>
<p>किञ्च - महते च क्षत्राय बलाय महते चाधिपत्याय स्वामित्वाय महते अविच्छिन्नाय च जानराज्याय जनानां राजा जनराजः तद्भावाय । उभयत्रापि गुणवचनत्वात् ष्यञ् । इममायुष्यायणं सुवध्वमित्येव । &lsquo;बृहन्महतोरुपसङ्ख्यानम्&rsquo; इति महतो विभक्तेरुदात्तत्वम् ॥</p>
<h3 id="मनतर-116">मन्त्रः</h3>
<p>ए॒ष वो॑ भरता॒ राजा ।</p>
<h4 id="टक-118">टीका</h4>
<p>3यजमानायतने तिष्ठन् रत्निभ्यो जानपदेभ्योध्वर्युरावेदयते - एष व इति ॥ भरतानां निवासो जनपदो भरताः । &lsquo;जनपदे लुप्&rsquo; । भरतानां राजानोपि भरताः । &lsquo;तस्य राजन्यपत्यवत्&rsquo; इति &lsquo;जनपदशब्दात् क्षत्रियादञ्&rsquo;, &lsquo;यञिञोश्च&rsquo; इति बहुषु लुक् । हे भरताः एष वो युष्माकं राजा, योयं राजसूयेन यजते । एवमयं व्याख्यातिगतो भवति, राज्यं चास्मिन् प्रतिहितम् । यद्यसौ भरतानामेव राजा तदानीमेवं, नान्यदा । यथाजनपदमिति केचित् ॥</p>
<h3 id="मनतर-117">मन्त्रः</h3>
<p>सोमो॒ऽस्माक॑म्ब्राह्म॒णाना॒ꣳ॒ राजा ।</p>
<h4 id="टक-119">टीका</h4>
<p>4बह्मा जपति - सोम इति ॥ अस्माकं ब्राह्मणानां सोमो राजा, अधुना अयञ्चेति । सर्वदा सराजका एव वयमित्यभिप्रायः ॥</p>
<h3 id="मनतर-118">मन्त्रः</h3>
<p>[ संयुक्तमन्त्रः - प्रति॒ त्यन्नाम॑ रा॒ज्यम॑धायि॒ स्वान्त॒नुवँ॒व्वरु॑णो अशिश्रे॒च्छुचे᳚र्मि॒त्रस्य॒ व्रत्या॑ अभू॒माम॑न्महि मह॒त ऋ॒तस्य॒ नाम॒ सर्वे॒ व्राता॒ वरु॑णस्याभूव॒न्वि मि॒त्र एवै॒ररा॑तिमतारी॒दसू॑षुदन्त य॒ज्ञिया॑ ऋ॒तेन॒ व्यु॑ त्रि॒तो ज॑रि॒माण॑न्न आनड् ]</p>
<p>प्रति॒ त्यन्नाम॑ रा॒ज्यम॑धायि॒ स्वान्त॒नुवँ॒व्वरु॑णो अशिश्रेत् ।<br>
शुचे᳚र्मि॒त्रस्य॒ व्रत्या॑ अभू॒माम॑न्महि मह॒त ऋ॒तस्य॒ नाम॑ ।। +++ (स्वरितीकरणम्) +++</p>
<h4 id="टक-120">टीका</h4>
<p>5यजमानो मुखं विमृष्टे - प्रति त्यदिति द्वाभ्यां वारुणीभ्यां त्रिष्टुब्भ्याम् ॥ &lsquo;महत ऋतस्य नाम&rsquo; इति प्रथमाया अन्तः । द्वे अप्यनवसाने । त्यत् एतद्राज्यं नाम नमनीयं प्रत्यधायि मयि प्रतिहितं प्रतिष्ठितमभूत् । यद्वा - छान्दसो लुङ् । प्रतिधीयताम् । &lsquo;राज्यमेवास्मिन् प्रतीदधाति&rsquo; इति ब्राह्मणम् । हेतुमाह - स्वामात्मीयां तनुवं शरीरं अनुज्ञातृस्वभावत्वं यस्माद्वरुणोशिश्रेत् आश्रितवानसीत् मम धर्मपतित्वाभ्यनुज्ञानं कृतवान् । तेन राज्यं प्रत्यधायीति । &lsquo;वरुणसवमेवावरुन्धे&rsquo; इत्यादि ब्राह्मणम् । उदाहरणमात्रं वरुणग्रहणं सवित्रादीनां सर्वेषामपि देवसुवां यथा प्रसूतं राज्यं प्रत्यधायीति वेदितव्यम् । श्रयतेर्लुङि &lsquo;बहुलं छन्दसि&rsquo; इति शपश्श्लुः ।<br>
किञ्च ; शुचेर्मित्रस्य व्रत्याः कर्मयोग्याः अभूम । &lsquo;तत्र साधुः&rsquo; इति यत् । अत एव महत ऋतस्य च सत्यस्य यज्ञस्य वा नाम नमनं अमन्महि ज्ञातवन्तः । मनुतेर्लङि, शपो लुक् । यद्वा - न केवलं मित्रस्य व्रत्या अभूम ; अपि तु ऋतस्य च नामाअमन्महीति ॥</p>
<h3 id="मनतर-119">मन्त्रः</h3>
<p>सर्वे॒ व्राता॒ वरु॑णस्याभूव॒न्वि मि॒त्र एवै॒ररा॑तिमतारीत् ।<br>
असू॑षुदन्त य॒ज्ञिया॑ ऋ॒तेन॒ व्यु॑ त्रि॒तो ज॑रि॒माण॑न्न आन॑ट् ।। +++(स्वरितीकरणम्)+++</p>
<h4 id="टक-121">टीका</h4>
<p>6अथ द्वितीया । किम्बहुना सर्वे ऋत्विजः वरुणस्य व्राताः कर्मयोग्या अभूवन् । छान्दसोऽङ् । मित्र एवैरागमनैः अस्माकमरातिमदानशीलं शत्रुं व्यतारीत् वितारयतु दातारं करोतु । छादसो लुङ् । यदा विपूर्वस्तरतिः विप्लवे वर्तते, विनाशो विप्लवः, चुरादिः, विनाशयत्विर्त्यर्थः । रातेः क्तिचि रातिः, न रातिः अरातिः । यद्वा - अरातिं शत्रुं विशेषेण तारयतु अतिक्रमयतु । किञ्च ; &lsquo;यज्ञियाः यज्ञसम्पादनार्हाः ऋत्विजः अस्मानृतेन यज्ञेनासूषुदन्त सूदयन्तु । षूद क्षरणे । रसास्वादनेन सूदयन्तु । &lsquo;यज्ञर्त्विग्भ्यां घखञौ&rsquo; ।</p>
<p>किञ्च ; उ इति समुच्चये । त्रितोग्निः त्रिभ्यो लोकेभ्य उत्पन्नः, त्रिभ्यो वातिवातेभ्यः, त्रिभिर्वा ब्राह्मणादिभिः, लौकिकैर्वा कृतप्राप्तिः । स त्रितः अस्माकं जरिमाणं स्तोत्रम् । जीर्यतेरौणादिक इमनिच् । जनित्रशब्दाद्वा भावे छान्दस इमनिच्, &lsquo;तुरिष्ठेमेयस्सु&rsquo; इति तृशब्दलोपः । जरिमा स्तोतृत्वं तत् अग्निः, व्यानट् व्याप्नोतु अस्माकं स्तुतिं गृहीत्वा स्तोत्रफलं ददावित्यर्थः । अश्नोतेर्लिङि व्यत्ययेन परस्मैपदं, विकरणव्यत्ययेन श्नम् । नशेर्वा गत्यर्थाल्लुङि &lsquo;मन्त्रे घस&rsquo; इति च्लेर्लुक्, &lsquo;छन्दस्यपि दृश्यते&rsquo; इत्याडागमः । यद्वा - उक्तं ऋतेनास्मानसूषुदन्तेति तदिदमस्माकं जरिमाणं जरां दीर्घायुष्ट्वं व्यानट्प्रापयतु । अन्तर्भावितण्यर्थाल्लुङ् । कियच्चिरमित्याह - उ इत्यप्यर्थे । त्रितोपि त्रिभ्योपि वयोभ्यः पुरस्तात् जरिमाणं नः प्रापयतु सर्वमायुर्जीवयत्वित्यर्थः ॥</p>
<h3 id="मनतर-120">मन्त्रः</h3>
<p>विष्णो॒ᳵ क्रमो॑ऽसि॒ विष्णोः᳚ क्रा॒न्तम॑सि॒ विष्णो॒र्विक्रा᳚न्तमसि ॥ [19]</p>
<h4 id="टक-122">टीका</h4>
<p>7-9त्रीन्विष्णुक्रमान् प्राचः क्रामति - विष्णोः क्रमोसीति ॥ व्याख्यातम् ॥</p>
<ul>
<li>
<p>विष्णो॒ᳵ क्रमो॑ऽसि ।</p>
<ul>
<li>विष्णुक्रमान्क्रमते रथं यजमानोभ्येति - विष्णोरिति ॥ विष्णोर्भगवत एव क्रमोसि गमनसाधनत्वात् । प्रकृष्टस्य विष्णोः क्रमरूपेण स्तूयते रथः विष्णोः क्रमवत् भविष्यसि जयहेतुरिति ।</li>
</ul>
</li>
<li>
<p>विष्णोः᳚ क्रा॒न्तम॑सि ।</p>
<ul>
<li>विष्णोः क्रान्तमसि यत्पूर्वं विष्णुना कृतं क्रमणं, तदेव त्वमसि तद्वज्जयसाधनं भविष्यसि अस्माकम् ।</li>
</ul>
</li>
<li>
<p>विष्णो॒र्विक्रा᳚न्तमसि ।</p>
<ul>
<li>विष्णोर्वीक्रान्तं विजयः, तदेव त्वमसि तद्वद्विजयसाधनत्वात् । पूर्ववद्गतिस्वरः ॥</li>
</ul>
</li>
</ul>
<p>इत्यष्टमे दशमोनुवाकः ॥</p>
<h2 id="अनवक-११-अभषकरथजलगरहण-मनतर">अनुवाकः ११ अभिषेकार्थजलग्रहणा मन्त्राः</h2>
<h3 id="मनतर-121">मन्त्रः</h3>
<p>अ॒र्थेत॑स्स्थ  ।<br>
[आपो दे॒वीर्मधु॑मतीरगृह्ण॒न्नूर्ज॑स्वती राज॒सूया॑य॒ चिता॑नाः । <br>
याभि॑र्मि॒त्रावरु॑णाव॒भ्यषि॑ञ्च॒न्॒याभि॒रिन्द्र॒मन॑य॒न्नत्यरा॑तीः  ॥ <br>
रा॒ष्ट्र॒दास्स्थ॑ रा॒ष्ट्रन्द॑त्त॒ स्वाहा॑<br>
राष्ट्र॒दास्स्थ॑ रा॒ष्ट्रम॒मुष्मै॑ दत्त ॥]</p>
<h4 id="टक-123">टीका</h4>
<p>1अभिषेकार्थं षोडश सप्तदश वा वायव्यैर्गृह्णाति - अर्थेतस्थेत्येतैर्मन्त्रैः ॥ एतास्वप्सु प्रथममाज्येन हुत्वा ग्रहान् गृह्णाति । यस्मिन्नेव जुहोति, तस्मिन्नेव जले तेनैव मन्त्रेण ग्रहं गृह्णाति ।<br>
तत्र &lsquo;आपो देवीः&rsquo; इत्यादिका त्रिष्टुप् सर्वत्रानुषज्यते ।
&lsquo;राष्ट्रदास्स्थ राष्ट्रं दत्त स्वाहा&rsquo; इत्यन्तेन होमः,<br>
&lsquo;राष्ट्रदास्स्थ राष्ट्रममुष्मै दत्त&rsquo; इत्यन्तेन ग्रहणम् ।<br>
अमुष्मा इत्यत्र चतुर्थ्यन्तं विशेषवाचिपदमुपादीयते, यथा राजसींहवर्मणे दत्तेति । &lsquo;अपां ग्रहान् गृह्णात्येतद्वाव राजसूयम्&rsquo; इत्यग्निकाण्डे ब्राह्मणं भवति ।</p>
<p>तत्रायं प्रयोगक्रमः - &lsquo;अर्थेतस्थापो देवीर्मधुमतीरगृह्णन्&rsquo; इत्यारभ्य &lsquo;राष्ट्रं दत्त स्वाहा&rsquo; इति सारस्वतीष्वप्सु प्रागेवानीतासु वहन्तीनां वा जले आज्येन जुहोति, पुनश्च &lsquo;अर्थेतस्स्थापो देवीः&rsquo; इत्यारभ्य, &lsquo;राष्ट्रं राजेन्द्रवर्मणे दत्त&rsquo; इति तस्मिन्नेव जले वायव्यैः पर्णमयेन गृह्णाति । पर्णमयेन स्रुवेणेति केचित् । एवमुत्तरत्रापि होमग्रहणे सर्वत्र समानमन्त्रे कर्तव्ये ।</p>
<p>मन्त्रार्थस्तु - अर्थेतस्स्थ हे आपः अर्थमरणीयं स्थानान्तरं यन्ति गच्छन्तीति अर्थेतः । एतेः क्विप् । तादृशीर्व आपः व्यापनस्वभावाः देवीः दीप्तिमतीः मधुमतीः मधुरसवतीः अगृह्णन्देवाः, ऋत्वीजो वा । ऊर्जस्वतीः बलवतीः राजसूयाय राजसूयार्थं राजसूये अभिषेकार्थमगृह्णन् चितानाः चिन्तयन्तीः राजसूयाभिनिष्पत्त्युपायचिन्ताव्यापृताः । यद्वा - राजसूयाय चिताना देवा अगृह्णन् । राजेह सूयते राजा वानेन सूयते इति राजसूयः क्रतुः, &lsquo;राजसूयसूर्य&rsquo; इति क्यपि निपात्यते । चिती सञ्चेतने, चुरादिरनुदात्तेत्, &lsquo;बहुलमन्यत्रापि&rsquo; इति णिलुक्, &lsquo;बहुलं छन्दसि&rsquo; इति शपो लुक्, लसार्वधातुकानुदात्तत्वे धातुस्वरः । याभिर्युष्माभिर्मित्रावरुणौ कर्मस्वभ्यषिञ्चन्देवाः, याभिश्च युष्माभिरिन्द्रमभ्यषिञ्चन् देवाः, अरातींश्चात्यनयन् इन्द्रं सर्वान् शत्रूनतीत्योपरीन्द्रं स्थापितवन्तः ; ता यूयं राष्ट्रदास्स्थ राष्ट्रस्य दात्र्यस्स्थ, अद्भिर्हि राष्ट्रं भवति । ता यूयमस्मै राष्ट्रं दत्त, स्वाहा स्वाहुतमिदमाज्यमस्तु इति होमे । ग्रहणे तु यस्माद्राष्ट्रदास्स्थ, तस्मादमुष्मै राजेन्द्रवर्मणे राष्ट्रं दत्त ; ता वो गृह्णामीति ॥</p>
<h3 id="मनतर-122">मन्त्रः</h3>
<p>अपाम्पति॑रसि  ।<br>
[आपो दे॒वीर्मधु॑मतीरगृह्ण॒न्नूर्ज॑स्वती राज॒सूया॑य॒ चिता॑नाः । <br>
याभि॑र्मि॒त्रावरु॑णाव॒भ्यषि॑ञ्च॒न्॒याभि॒रिन्द्र॒मन॑य॒न्नत्यरा॑तीः  ॥ <br>
रा॒ष्ट्र॒दास्स्थ॑ रा॒ष्ट्रन्द॑त्त॒ स्वाहा॑<br>
राष्ट्र॒दास्स्थ॑ रा॒ष्ट्रम॒मुष्मै॑ दत्त ॥]</p>
<h4 id="टक-124">टीका</h4>
<p>2पुन्नदस्य शोणादेर्वा जलं - अपाम्पतिरसीति ॥ अपाम्पतिस्समुद्रः तदीया आप उच्यन्ते ; विकारे प्रकृतिशब्दात् । समुदायशब्दादेकवचनम् । शोणादीनां पुंस्त्वेन अपांपतित्वम् । &lsquo;ऊडिदम्&rsquo; इति षष्ठ्या उदात्तत्वम् ॥</p>
<h3 id="मनतर-123">मन्त्रः</h3>
<p>वृषा᳚स्यू॒र्मिः  ।<br>
[आपो दे॒वीर्मधु॑मतीरगृह्ण॒न्नूर्ज॑स्वती राज॒सूया॑य॒ चिता॑नाः ।<br>
याभि॑र्मि॒त्रावरु॑णाव॒भ्यषि॑ञ्च॒न्॒याभि॒रिन्द्र॒मन॑य॒न्नत्यरा॑तीः  ॥ <br>
रा॒ष्ट्र॒दास्स्थ॑ रा॒ष्ट्रन्द॑त्त॒ स्वाहा॑<br>
राष्ट्र॒दास्स्थ॑ रा॒ष्ट्रम॒मुष्मै॑ दत्त ॥]</p>
<h4 id="टक-125">टीका</h4>
<p>3अथ नद्यां पुरुषे पशौ वा तिष्ठति प्रतीपमन्य ऊर्मिर्युद्ध्यति, अन्वीपमन्यः ; तयोः प्रतिस्रोता य ऊर्मिर्भवति तज्जलं गृह्णाति - वृषास्यूर्मीरिति ॥ वृषा वर्षिता वृष्टिहेतुत्वात् । प्रधाने[धानं]वा ; सङ्घातरूपत्वात् । ऊर्मिस्सङ्घातार्था अरणशीला वा ॥</p>
<h3 id="मनतर-124">मन्त्रः</h3>
<p>वृ॑षसे॒नो॑ऽसि  ।<br>
[आपो दे॒वीर्मधु॑मतीरगृह्ण॒न्नूर्ज॑स्वती राज॒सूया॑य॒ चिता॑नाः । <br>
याभि॑र्मि॒त्रावरु॑णाव॒भ्यषि॑ञ्च॒न्॒याभि॒रिन्द्र॒मन॑य॒न्नत्यरा॑तीः  ॥ <br>
रा॒ष्ट्र॒दास्स्थ॑ रा॒ष्ट्रन्द॑त्त॒ स्वाहा॑<br>
राष्ट्र॒दास्स्थ॑ रा॒ष्ट्रम॒मुष्मै॑ दत्त ॥]</p>
<h4 id="टक-126">टीका</h4>
<p>4अथानुस्रोता य ऊर्मिस्तज्जलं गृह्णाति - वृषसेनोसीति ॥ सेक्त्री सेना यस्य संघातत्वेन महत्त्वात् सेकसामर्थ्याच्च । छान्दसमन्तोदात्तत्वम् । केचित्तु - वृषास्यूर्मिरित्येतावता ऊर्मिजलं गृह्णाति, वृषसेनोसीति पल्वल्यमिति ॥</p>
<h3 id="मनतर-125">मन्त्रः</h3>
<p>व्रज॒ख्षित॑स्स्थ।<br>
[आपो दे॒वीर्मधु॑मतीरगृह्ण॒न्नूर्ज॑स्वती राज॒सूया॑य॒ चिता॑नाः ।<br>
याभि॑र्मि॒त्रावरु॑णाव॒भ्यषि॑ञ्च॒न्॒याभि॒रिन्द्र॒मन॑य॒न्नत्यरा॑तीः  ॥ <br>
रा॒ष्ट्र॒दास्स्थ॑ रा॒ष्ट्रन्द॑त्त॒ स्वाहा॑<br>
राष्ट्र॒दास्स्थ॑ रा॒ष्ट्रम॒मुष्मै॑ दत्त ॥]</p>
<h4 id="टक-127">टीका</h4>
<p>5अथ कूप्या गृह्णाति - व्रजक्षितस्स्थ इति ॥ व्रजे वेष्टितेवकाशे क्षियन्ति निवसन्तीति व्रजक्षितः । क्षि निवासगत्योः ॥</p>
<h3 id="मनतर-126">मन्त्रः</h3>
<p>म॒रुता॒मोज॑स्स्थ  ।<br>
[आपो दे॒वीर्मधु॑मतीरगृह्ण॒न्नूर्ज॑स्वती राज॒सूया॑य॒ चिता॑नाः । <br>
याभि॑र्मि॒त्रावरु॑णाव॒भ्यषि॑ञ्च॒न्॒याभि॒रिन्द्र॒मन॑य॒न्नत्यरा॑तीः  ॥ <br>
रा॒ष्ट्र॒दास्स्थ॑ रा॒ष्ट्रन्द॑त्त॒ स्वाहा॑<br>
राष्ट्र॒दास्स्थ॑ रा॒ष्ट्रम॒मुष्मै॑ दत्त ॥]</p>
<h4 id="टक-128">टीका</h4>
<p>6प्रतीपोदकमावर्तजलं गृह्णाति - मरुतामोजस्स्थेति ॥ मरुतां वायूनामोजः बलं स्थ ; तेन निर्वृत्तत्वात् ॥</p>
<h3 id="मनतर-127">मन्त्रः</h3>
<p>सूर्य॑वर्चसस्स्थ  ।<br>
[आपो दे॒वीर्मधु॑मतीरगृह्ण॒न्नूर्ज॑स्वती राज॒सूया॑य॒ चिता॑नाः । <br>
याभि॑र्मि॒त्रावरु॑णाव॒भ्यषि॑ञ्च॒न्॒याभि॒रिन्द्र॒मन॑य॒न्नत्यरा॑तीः  ॥ <br>
रा॒ष्ट्र॒दास्स्थ॑ रा॒ष्ट्रन्द॑त्त॒ स्वाहा॑<br>
राष्ट्र॒दास्स्थ॑ रा॒ष्ट्रम॒मुष्मै॑ दत्त ॥]</p>
<h4 id="टक-129">टीका</h4>
<p>7आदित्ये दृश्यमाने यदा वर्षति तज्जलं गृह्णाति - सुर्यवर्चसस्स्थेति ॥ सूर्यं वर्चयन्ति भृशं दीपयन्ति । &lsquo;गतिकारकयोरपि पूर्वपदप्रकृतिस्वरत्वञ्च&rsquo; इत्यसुन् । सातपेहि वर्षे भृशमादित्यो दीप्यते । बहुव्रीहिर्वा सूर्यस्येव वर्चो येषामिति । सूर्यरश्मिसंयोगेन वर्चस्वित्वात् ॥</p>
<h3 id="मनतर-128">मन्त्रः</h3>
<p>सूर्य॑त्वचसस्स्थ ।<br>
[ आपो दे॒वीर्मधु॑मतीरगृह्ण॒न्नूर्ज॑स्वती राज॒सूया॑य॒ चिता॑नाः । <br>
याभि॑र्मि॒त्रावरु॑णाव॒भ्यषि॑ञ्च॒न्॒याभि॒रिन्द्र॒मन॑य॒न्नत्यरा॑तीः ॥ <br>
रा॒ष्ट्र॒दास्स्थ॑ रा॒ष्ट्रन्द॑त्त॒ स्वाहा॑<br>
राष्ट्र॒दास्स्थ॑ रा॒ष्ट्रम॒मुष्मै॑ दत्त ॥ ]</p>
<h4 id="टक-130">टीका</h4>
<p>8यत्र कुत्र चित्प्रसन्नं जलं गृह्णाति - सूर्यत्वचसस्स्थेति ॥ त्वच संवरणे, सुर्यं त्वचन्ति संवृण्वन्ति । पूर्ववदसुन् । यासु खलु निर्मलास्वप्सु रूपाणि परिदृश्यन्ते ताः खलु सूर्यरूपप्रकाशनं सूर्यमपि स्वमहिम्ना संवृण्वन्ति ॥</p>
<h3 id="मनतर-129">मन्त्रः</h3>
<p>मान्दाः᳚ स्थ  ।<br>
[आपो दे॒वीर्मधु॑मतीरगृह्ण॒न्नूर्ज॑स्वती राज॒सूया॑य॒ चिता॑नाः । <br>
याभि॑र्मि॒त्रावरु॑णाव॒भ्यषि॑ञ्च॒न्॒याभि॒रिन्द्र॒मन॑य॒न्नत्यरा॑तीः  ॥<br>
रा॒ष्ट्र॒दास्स्थ॑ रा॒ष्ट्रन्द॑त्त॒ स्वाहा॑<br>
राष्ट्र॒दास्स्थ॑ रा॒ष्ट्रम॒मुष्मै॑ दत्त ॥]</p>
<h4 id="टक-131">टीका</h4>
<p>9स्थावराणां गृह्नाति, ह्रादीर्वा - मान्दास्स्थेति ॥ मन्दस्वभावाः । मां दत्तदेवेभ्य इति ह्रादं कुर्वाणाः, अशोष्या इत्यन्ये ॥</p>
<h3 id="मनतर-130">मन्त्रः</h3>
<p>वाशाः᳚ स्थ  ।<br>
[आपो दे॒वीर्मधु॑मतीरगृह्ण॒न्नूर्ज॑स्वती राज॒सूया॑य॒ चिता॑नाः ।<br>
याभि॑र्मि॒त्रावरु॑णाव॒भ्यषि॑ञ्च॒न्॒याभि॒रिन्द्र॒मन॑य॒न्नत्यरा॑तीः  ॥<br>
रा॒ष्ट्र॒दास्स्थ॑ रा॒ष्ट्रन्द॑त्त॒ स्वाहा॑<br>
राष्ट्र॒दास्स्थ॑ रा॒ष्ट्रम॒मुष्मै॑ दत्त ॥]</p>
<h4 id="टक-132">टीका</h4>
<p>10अवश्यायोदकं गृह्णाति - [ वाशास्थेति ॥ वाशा वश्याः नीहारो हि नदीप्रवाहवन्मनुष्यगतिं न प्रतिबध्नाति ; ततो वश्यत्वम् ॥</p>
<h3 id="मनतर-131">मन्त्रः</h3>
<p>शक्व॑रीस्स्थ  ।<br>
[आपो दे॒वीर्मधु॑मतीरगृह्ण॒न्नूर्ज॑स्वती राज॒सूया॑य॒ चिता॑नाः ।<br>
याभि॑र्मि॒त्रावरु॑णाव॒भ्यषि॑ञ्च॒न्॒याभि॒रिन्द्र॒मन॑य॒न्नत्यरा॑तीः  ॥ <br>
रा॒ष्ट्र॒दास्स्थ॑ रा॒ष्ट्रन्द॑त्त॒ स्वाहा॑<br>
राष्ट्र॒दास्स्थ॑ रा॒ष्ट्रम॒मुष्मै॑ दत्त ॥]</p>
<h4 id="टक-133">टीका</h4>
<p>11गोरुल्ब्याः गोर्गर्भवेष्टनगता आपो गृह्णाति - ] शक्वरीस्स्थेति ॥ गर्भसंरक्षणे शक्ताश्शक्वर्यः । &lsquo;वा छन्दसि&rsquo; इति पूर्वसवार्णदीर्घत्वम् ॥</p>
<h3 id="मनतर-132">मन्त्रः</h3>
<p>वि॒श्व॒भृत॑स्स्थ । <br>
[आपो दे॒वीर्मधु॑मतीरगृह्ण॒न्नूर्ज॑स्वती राज॒सूया॑य॒ चिता॑नाः । <br>
याभि॑र्मि॒त्रावरु॑णाव॒भ्यषि॑ञ्च॒न्॒याभि॒रिन्द्र॒मन॑य॒न्नत्यरा॑तीः  ॥<br>
रा॒ष्ट्र॒दास्स्थ॑ रा॒ष्ट्रन्द॑त्त॒ स्वाहा॑<br>
राष्ट्र॒दास्स्थ॑ रा॒ष्ट्रम॒मुष्मै॑ दत्त ॥]</p>
<h4 id="टक-134">टीका</h4>
<p>12पयो गृह्णाति - विश्वभृतस्स्थेति ॥ विश्वं बिभ्रति धारयन्ति वा पोषयन्ति वा विश्वभृतः, तद्रूपेण विवक्षितत्वात् बहुवचनं स्त्रीत्वं च ॥</p>
<h3 id="मनतर-133">मन्त्रः</h3>
<p>ज॒न॒भृत॑स्स्थ ।<br>
[आपो दे॒वीर्मधु॑मतीरगृह्ण॒न्नूर्ज॑स्वती राज॒सूया॑य॒ चिता॑नाः । <br>
याभि॑र्मि॒त्रावरु॑णाव॒भ्यषि॑ञ्च॒न्॒याभि॒रिन्द्र॒मन॑य॒न्नत्यरा॑तीः  ॥ <br>
रा॒ष्ट्र॒दास्स्थ॑ रा॒ष्ट्रन्द॑त्त॒ स्वाहा॑<br>
राष्ट्र॒दास्स्थ॑ रा॒ष्ट्रम॒मुष्मै॑ दत्त ॥]</p>
<h4 id="टक-135">टीका</h4>
<p>13दधि गृह्नाति - जनभृतस्स्थेति ॥ जनं बिभ्रर्तीति जनभृतः ॥</p>
<h3 id="मनतर-134">मन्त्रः</h3>
<p>अ॒ग्नेस्ते॑ज॒स्याः᳚ स्थ  ।<br>
[आपो दे॒वीर्मधु॑मतीरगृह्ण॒न्नूर्ज॑स्वती राज॒सूया॑य॒ चिता॑नाः । <br>
याभि॑र्मि॒त्रावरु॑णाव॒भ्यषि॑ञ्च॒न्॒याभि॒रिन्द्र॒मन॑य॒न्नत्यरा॑तीः  ॥<br>
रा॒ष्ट्र॒दास्स्थ॑ रा॒ष्ट्रन्द॑त्त॒ स्वाहा॑<br>
राष्ट्र॒दास्स्थ॑ रा॒ष्ट्रम॒मुष्मै॑ दत्त ॥]</p>
<h4 id="टक-136">टीका</h4>
<p>14घृतं गृह्णाति - अग्नेस्तेजस्यास्स्थेति ॥ अग्नेस्तेजसा सहितास्तेजस्याः गवादिर्द्रष्टव्यः । तेजसो वा निमित्तभूतास्तेजस्याः । &lsquo;गोद्व्यचः&rsquo; इति यत् । तेजसि वा भवाः ; तदर्थं व्यापृतत्वात् ॥</p>
<h3 id="मनतर-135">मन्त्रः</h3>
<p>अ॒पामोष॑धीना॒ꣳ॒ रस॑स्स्थ  ।<br>
[आपो दे॒वीर्मधु॑मतीरगृह्ण॒न्नूर्ज॑स्वती राज॒सूया॑य॒ चिता॑नाः ।<br>
याभि॑र्मि॒त्रावरु॑णाव॒भ्यषि॑ञ्च॒न्॒याभि॒रिन्द्र॒मन॑य॒न्नत्यरा॑तीः  ॥<br>
रा॒ष्ट्र॒दास्स्थ॑ रा॒ष्ट्रन्द॑त्त॒ स्वाहा॑<br>
राष्ट्र॒दास्स्थ॑ रा॒ष्ट्रम॒मुष्मै॑ दत्त ॥]</p>
<h4 id="टक-137">टीका</h4>
<p>15-16मधु गृह्णाति - अपामोषधीनां रसस्थेति ॥ अद्भ्य ओषधीभ्यश्च निष्पत्तेः ॥</p>
<p>इत्यष्टमे एकादशोनुवाकः ॥</p>
<h2 id="अनवक-१२-अभषकजलससकरमनतर-तरपयषणषधरणदमनतरशच">अनुवाकः १२ अभिषेकजलसंस्कारमन्त्राः, तार्प्योष्णीषधारणादिमन्त्राश्च</h2>
<h3 id="मनतर-136">मन्त्रः</h3>
<p>देवी॑राप॒स्सम्मधु॑मती॒र्मधु॑मतीभिस्सृज्यध्वम् ।</p>
<h4 id="टक-138">टीका</h4>
<p>1एवं गृहीत्वाथ वैतसे द्रोणकलशे ग्रहान् समवनयति - देवीराप इति ॥ हे देवीरापः मधुमतीः मधुमत्यः मधुरसवत्यः मधुमतीभिस्संसृज्यध्वं परस्परमेकीभवत ।</p>
<h3 id="मनतर-137">मन्त्रः</h3>
<p>महि॒ वर्चः॑ ख्ष॒त्रिया॑य वन्वा॒नाः।</p>
<h4 id="टक-139">टीका</h4>
<p>महि महत् वर्चः क्षत्रियायास्मै वन्वानाः याचमानाः । वनु याचने शानच् ॥</p>
<h3 id="मनतर-138">मन्त्रः</h3>
<p>अना॑धृष्टास्सीद॒तोर्ज॑स्वती॒र्महि॒ वर्चः॑ ख्ष॒त्रिया॑य॒ दध॑तीः ।</p>
<h4 id="टक-140">टीका</h4>
<p>2अन्तराहोतुर्धिष्ण्यं ब्राह्मणाच्छंसिनश्च सादयति - अनाधृष्टा इति ॥ हे आपः अनाधृष्टाः केनाप्यतिरस्कृताः ऊर्जस्वतीः बलवत्यः महि महत् वर्चः क्षत्रियायास्मै दधतीः दधत्यः धारयन्त्यः ददत्यो वा । एवम्भूतास्सत्यः अत्र सीदतेति ॥</p>
<h3 id="मनतर-139">मन्त्रः</h3>
<p>अनि॑भृष्टमसि वा॒चो बन्धु॑स्तपो॒जाः ।</p>
<h4 id="टक-141">टीका</h4>
<p>3शतमानं हिरण्यं प्रग्रथ्नाति - अनिभृष्टमिति ॥ अनिभृष्टमसन्तप्तमसि रक्षोभिः । वाचो बन्धुः हिरण्यवतां हि वाक् सर्वानभिभवति, वाच उत्कर्षहेतुश्च । तपोजाः अग्नेर्जातत्वात् । &lsquo;जनसनखनक्रमगमो विट्&rsquo; &lsquo;विड्वनोरनुनासिकस्यात्&rsquo; इत्यात्वं, लिङ्गव्यत्ययः ॥</p>
<h3 id="मनतर-140">मन्त्रः</h3>
<p>सोम॑स्य दा॒त्रम॑सि ।</p>
<h4 id="टक-142">टीका</h4>
<p>4तद्वैतस अवदधाति - सोमस्येति ॥ सोमस्य दात्रं देयं त्वमसि दक्षिणारूपत्वात् ॥</p>
<h3 id="मनतर-141">मन्त्रः</h3>
<p>शु॒क्रा व॑श्शु॒क्रेणोत्पु॑नामि +++(स्वाहा॑ राज॒सूया॑य॒ चिता॑नाः )+++</p>
<p>च॒न्द्राश्च॒न्द्रेण +++( उत्पुनामि , स्वाहा॑ राज॒सूया॑य॒ चिता॑नाः )+++ ।</p>
<p>अमृता॑ अ॒मृते॑न॒ +++(उत्पुनामि, स्वाहा॑ राज॒सूया॑य॒ चिता॑न)+++॥</p>
<h4 id="टक-143">टीका</h4>
<p>5हिरण्येनोत्पुनाति - शुक्रा व इति । शुक्राः निर्मलाः वः युष्मान् शुक्रेण पुनामि । चन्द्राः कान्ताः आह्लादनीर्वा चन्द्रेण तादृशेन हिरण्येन । अमृता अमरणाः अमरणहेतुभूताः तादृशेनानेन जीवनहेतुना व उत्पुनामि ।</p>
<h3 id="मनतर-142">मन्त्रः</h3>
<p>स्वाहा॑ ।</p>
<h4 id="टक-144">टीका</h4>
<p>स्वाहा एवं कर्तव्यमिति सैव वागाह ।</p>
<h3 id="मनतर-143">मन्त्रः</h3>
<p>राज॒सूया॑य॒ चिता॑नाः  ॥</p>
<h4 id="टक-145">टीका</h4>
<p>राजसूयाय चिताना इति व्याख्यातम् ।</p>
<ul>
<li>[ 1-/8-11/-1मन्त्रे - राजसूयाय राजसूयार्थं राजसूये अभिषेकार्थमगृह्णन् चितानाः चिन्तयन्तीः राजसूयाभिनिष्पत्त्युपायचिन्ताव्यापृताः । यद्वा - राजसूयाय चिताना देवा अगृह्णन् । राजेह सूयते राजा वानेन सूयते इति राजसूयः क्रतुः, &lsquo;राजसूयसूर्य&rsquo; इति क्यपि निपात्यते । चिती सञ्चेतने, चुरादिरनुदात्तेत्, &lsquo;बहुलमन्यत्रापि&rsquo; इति णिलुक्, &lsquo;बहुलं छन्दसि&rsquo; इति शपो लुक्, लसार्वधातुकानुदात्तत्वे धातुस्वरः।]</li>
</ul>
<p>केचित्तु - त्रिभिरुत्पवनमाहुः । तदा &lsquo;शुक्रा वश्शुक्रेणोत्पुनामि स्वाहा राजसूयाय चितानाः&rsquo; इति &lsquo;अमृता अमृतेनोत्पुनामि +++( &lsquo;चन्द्राश्चन्द्रेणोत्पुनामि इति साधु) +++ स्वाहा राजसूयाय चितानाः&rsquo; इति &lsquo;अमृता अमृतेनोत्पुनामि स्वाहा राजसूयाय चितानाः&rsquo; इति प्रयोगाः ॥</p>
<h3 id="मनतर-144">मन्त्रः</h3>
<p>स॒ध॒मादो᳚ द्यु॒म्निनी॒रूर्ज॑ ए॒ता अनि॑भृष्टा अप॒स्युवो॒ वसा॑नः । <br>
प॒स्त्या॑सु चक्रे॒ वरु॑णस्स॒धस्थ॑म॒पाꣳ शिशुः॑ [21]  मा॒तृत॑मास्व॒न्तः  ॥</p>
<h4 id="टक-146">टीका</h4>
<p>6अथ पालाशादिषु पात्रेषु गृह्णाति - सधमाद इति त्रिष्टुभा ॥<br>
सहैकस्मिन् पात्रे मादयन्त इति सधमादः । मद तृप्तियोगे, चौरादिकः, क्विपि णिलोपः, &lsquo;सधमाधस्थयोश्छन्दसि&rsquo; इति सधादेशः । द्युम्निनीर्धनवतीः दीप्तिमतीर्वा । ऊर्जः ऊर्जयित्रीः । ऊर्जयतेः कर्तरि क्विप् । बलहेतुभूताः । अनिभृष्टाः अक्लिष्टाः अपस्युवः अपांसि कर्माणीच्छन्तीः । छान्दस उवङ् । एवम्भूता एता अपः वसानः आच्छादयन् एताभिरात्मानं छादयित्वा पस्त्यासु गृहभूतास्वेतासु सधस्थमेताभिस्सहस्थानं वरुणश्चक्रे करोति । अपामासां शिशुश्शिशुरिव मातृतमासु अतिशयेन जगतो निर्मात्रीषु पस्त्यासु भूतासु अन्तः मध्ये वरुणः सधस्थं करोति यथा मातॄणामुदरे शिशुस्सहवासं करोति । ता एवम्महानुभावाः अस्याभिषेकाय गृह्णामीति ॥</p>
<h3 id="मनतर-145">मन्त्रः</h3>
<p>ख्ष॒त्त्रस्योल्ब॑मसि ।</p>
<h4 id="टक-147">टीका</h4>
<p>7तार्प्यं परिधापयति - क्षत्रस्योल्बमिति ॥ व्याख्यातं वाजपेये । घृताक्तं तार्प्यम् ॥</p>
<h3 id="मनतर-146">मन्त्रः</h3>
<p>ख्ष॒त्रस्य॒ योनि॑र॒सि ।</p>
<h4 id="टक-148">टीका</h4>
<p>8पाण्डुरं वासः परिधत्ते - क्षत्रस्य योनिरसीति ॥ क्षत्रस्य बलस्य राजन्यस्य वा योनिः कारणमसीति । अस्मिन् कर्मणि (यद्वा) स जातो भवतीति हि स्तुतिः ।</p>
<h3 id="मनतर-147">मन्त्रः</h3>
<p>अवि॑न्नो अ॒ग्निर्गृ॒हप॑तिः ।</p>
<h4 id="टक-149">टीका</h4>
<p>9-15आविदो यजमानं वाचयन् बर्हिरुदानयति - आविन्नो अग्निरित्यादि ॥ अग्निरिदानीमनेन मुख्येन कर्मणा गृहपतिराविन्नः लब्धात्मा, परिनिष्पन्नात्मा वा । विन्दतेर्विद्यतेर्वा निष्ठा । अग्नेर्गृहपतित्वमिदानीं परिनिष्पन्नमिति । &lsquo;गतिरनन्तरः&rsquo; इति गतेः प्रकृतिस्वरत्वम्, कर्तरि निष्ठायां तु व्यत्ययेन ।</p>
<h3 id="मनतर-148">मन्त्रः</h3>
<p>आवि॑न्न॒ इन्द्रो॑ वृ॒द्धश्र॑वाः ।</p>
<h4 id="टक-150">टीका</h4>
<p>इन्द्रश्चेदानीं वृद्धश्रवाः प्रवृद्धकीर्तिः आविन्नः ।</p>
<h3 id="मनतर-149">मन्त्रः</h3>
<p>आवि॑न्नᳶ पू॒षा वि॒श्ववे॑दाः।</p>
<h4 id="टक-151">टीका</h4>
<p>पूषा चेदनीं विश्ववेदाः विश्वस्य वेदिता आविन्नः । &lsquo;गतिकारकयोरपि&rsquo; इत्यसुन् । विश्वधनो वा ।</p>
<h3 id="मनतर-150">मन्त्रः</h3>
<p>आवि॑न्नौ  मि॒त्रावरु॑णावृता॒वृधौ᳚ ।</p>
<h4 id="टक-152">टीका</h4>
<p>मित्रावरुणौ चेदानीमृतावृधौ ऋतस्य यज्ञस्य सत्यस्य वा वर्धयितारौ आवीन्नौ । &lsquo;अन्येषामपि दृश्यते&rsquo; इति दीर्घत्वम् । &lsquo;देवताद्वन्द्वे च&rsquo; इति मित्रावरुणशब्दे पूर्वोत्तरपदयोर्युगपत्प्रकृतिस्वरत्वम् ।</p>
<h3 id="मनतर-151">मन्त्रः</h3>
<p>आवि॑न्ने॒ द्यावा॑पृथि॒वी धृ॒तव्र॑ते।</p>
<h4 id="टक-153">टीका</h4>
<p>द्यावापृथिवी द्यावापृथिव्यौ च धृतव्रते धृतकर्मणावाविन्ने । &lsquo;दिवो द्यावा&rsquo; इति द्यावादेशः, पूर्ववत्प्रकृतिस्वरत्वम् ।</p>
<h3 id="मनतर-152">मन्त्रः</h3>
<p>आवि॑न्ना दे॒व्यदि॑तिर्विश्वरू॒पी।</p>
<h4 id="टक-154">टीका</h4>
<p>अदितिर्देवमाता पृथिवी वा । देवी दीप्तिमती । इदानीं विश्वरूपैस्सर्वैर्विकाररूपैस्तद्वती आविन्ना । गौरादित्वात् ङीष् ।</p>
<h3 id="मनतर-153">मन्त्रः</h3>
<p>आवि॑न्नो॒ऽयम॒सावा॑मुष्याय॒णः  ।</p>
<h4 id="टक-155">टीका</h4>
<p>तथाऽयं च यजमानः असौ नरसिंहवर्मा आमुष्यायणः राजेन्द्रवर्मणोपत्यमिति युवप्रत्ययान्तं पितुर्नाम गृह्यते ; राजेन्द्रायण इति यथा । अमुष्यशब्दान्नडादित्वात्फक् ।</p>
<h3 id="मनतर-154">मन्त्रः</h3>
<p>अस्याँव्वि॒श्य॑स्मिन्रा॒ष्ट्रे ।</p>
<h4 id="टक-156">टीका</h4>
<p>अस्यां विशि । जातावेकवचनम् । कुटुम्बभूतासु प्रजासु अस्मिन्राष्ट्रे सर्वजनपदे आविन्नः ।</p>
<h3 id="मनतर-155">मन्त्रः</h3>
<p>म॑ह॒ते ख्ष॒त्राय॑ मह॒त आधि॑पत्याय मह॒ते जान॑राज्याय   +++(इममायुष्यायणं सुवध्वम्)+++</p>
<h4 id="टक-157">टीका</h4>
<p>महते क्षत्रायेति व्याख्यातम् ॥</p>
<ul>
<li>[किञ्च - महते च क्षत्राय बलाय महते चाधिपत्याय स्वामित्वाय महते अविच्छिन्नाय च जानराज्याय जनानां राजा जनराजः तद्भावाय । उभयत्रापि गुणवचनत्वात् ष्यञ् । इममायुष्यायणं सुवध्वमित्येव । &lsquo;बृहन्महतोरुपसङ्ख्यानम्&rsquo; इति महतो विभक्तेरुदात्तत्वम् ॥]</li>
</ul>
<h3 id="मनतर-156">मन्त्रः</h3>
<p>ए॒ष वो॑ भरता॒ राजा  ।</p>
<h4 id="टक-158">टीका</h4>
<p>16यजमानायतने तिष्ठन्तं प्राह - एष व इति ॥ व्याख्यातमेव ॥</p>
<ul>
<li>[ यजमानायतने तिष्ठन् रत्निभ्यो जानपदेभ्योध्वर्युरावेदयते - एष व इति ॥ भरतानां निवासो जनपदो भरताः । &lsquo;जनपदे लुप्&rsquo; । भरतानां राजानोपि भरताः । &lsquo;तस्य राजन्यपत्यवत्&rsquo; इति &lsquo;जनपदशब्दात् क्षत्रियादञ्&rsquo;, &lsquo;यञिञोश्च&rsquo; इति बहुषु लुक् । हे भरताः एष वो युष्माकं राजा, योयं राजसूयेन यजते । एवमयं व्याख्यातिगतो भवति, राज्यं चास्मिन् प्रतिहितम् । यद्यसौ भरतानामेव राजा तदानीमेवं, नान्यदा । यथाजनपदमिति केचित् ॥ ]</li>
</ul>
<h3 id="मनतर-157">मन्त्रः</h3>
<p>सोमो॒ऽस्माक॑म्ब्राह्म॒णाना॒ꣳ॒ राजा  ।</p>
<h4 id="टक-159">टीका</h4>
<p>17सोमोस्माकमिति ॥ ब्रह्मणश्च जपो व्याख्यातः ॥</p>
<ul>
<li>ब्रह्मा जपति - सोम इति ॥ अस्माकं ब्राह्मणानां सोमो राजा, अधुना अयञ्चेति । सर्वदा सराजका एव वयमित्यभिप्रायः ॥</li>
</ul>
<h3 id="मनतर-158">मन्त्रः</h3>
<p>इन्द्र॑स्य [22] वज्रो॑ऽसि ।</p>
<p>वार्त्र॑घ्न॒स्त्वया॒ऽयँव्वृ॒त्रँव्व॑ध्यात् ।</p>
<h4 id="टक-160">टीका</h4>
<p>18यजमानाय धनुः प्रयच्छति - इन्द्रस्येति ॥ व्याख्यातं वाजपेये ॥</p>
<ul>
<li>रथमुपावहरति - इन्द्रस्येति यजुषा ॥ इन्द्रस्य यो वज्रस्स एव त्वमसि । अमित्रवधसाधनत्वसामर्थ्यात् भाव [तद्भाव?] उपचर्यते । यद्वा - वजित्वा गतो [वज गतौ] वज्रः । औणादिको रः [रन्] । रथ उच्यते । इन्द्रस्य रथोसि [सीति] स्तूयते । इन्द्रस्य रथो विशेष्यते - वार्त्रघ्नः वृत्रघ्नोयं वार्त्रघ्नः । उत्सादित्वादञ् । यं रथमारुह्य वृत्रमसुरमिन्द्रो हतवान् स एव रथस्त्वमसीति । तस्मात्त्वयाऽयं यजमानो वृत्रं वारकं छादयितारममित्रं वध्यात् । आशिषि लिङ् । &lsquo;हनो वध लिङि&rsquo; इति वधादेशः ॥</li>
</ul>
<h3 id="मनतर-159">मन्त्रः</h3>
<p>शत्रु॒बाध॑नास्स्थ   ।</p>
<h4 id="टक-161">टीका</h4>
<p>19इषून् प्रयच्छति - शत्रुबाधनास्स्थेति ॥ शत्रवो बाध्यन्ते यैस्तादृशास्स्थेति ॥</p>
<h3 id="मनतर-160">मन्त्रः</h3>
<p>पा॒त मा᳚ प्र॒त्यञ्च॑म्  ।<br>
पा॒त मा॑ ति॒र्यञ्च॑म्  ।<br>
अ॒न्वञ्च॑म्मा पात ।<br>
दि॒ग्भ्यो मा॑ पात॒ ।<br>
विश्वा᳚भ्यो मा ना॒ष्ट्राभ्य॑ᳶ पात  ।</p>
<h4 id="टक-162">टीका</h4>
<p>20प्रतिगृह्णाति - पात मेति । हे इषवः मा पात रक्षत प्रत्यञ्चं प्रत्यग्गमनं युष्माकमभिमुखमागच्छन्तं शत्रोर्वा । तथा पात मा तिर्यञ्चं तिरश्चीनगमनं पार्श्वयोश्चरन्तम् । तथा पात मान्वञ्चं अन्वग्गमनं पृष्ठतो गच्च्छन्तम् । ऋत्विगादिना क्विन् । किं बहुना ; दिग्भ्यस्सर्वाभ्यो मा पात सर्वासु दिक्षु स्थितं, सर्वदिगवस्थितशत्रुपीडाभ्यो वा ।</p>
<p>अपि च – विश्वाभ्योपि भौमान्तरिक्षद्युप्रभवाभ्योपि नाष्ट्राभ्यः नाशहेतुभ्यः पात माम् । नशेरौणादिकस्त्रप्रत्ययः, वृद्धिश्च ॥</p>
<h3 id="मनतर-161">मन्त्रः</h3>
<p>हिर॑ण्यवर्णावु॒षसाँ᳚व्विरो॒केऽय॑स्स्थूणा॒वुदि॑तौ॒ सूर्य॒स्य ।<br>
आरो॑हतँव्वरुण मित्र॒ गर्त॒न्तत॑श्चख्षाथा॒मदि॑ति॒न्दिति॑ञ्च ॥ [23]</p>
<h4 id="टक-163">टीका</h4>
<p>21बाहू उद्गृह्णाति - हिरण्यवर्णाविति त्रिष्टुभा ॥ हे हिरण्यवर्णौ हिरण्मयाभरणसन्नद्धौ हिरण्यवदुज्ज्वलवर्णौ वा । हे ईदृशौ बाहू । अयस्स्थूणौ वा । अयस्स्थूणसदृशौ अप्रधृष्यौ । &lsquo;इवे प्रतिकृतौ&rsquo; इति कनो &lsquo;देवपथादिभ्यश्च&rsquo; इति लुप्, &lsquo;स्फिगन्तस्योपमेयनामधेयस्य&rsquo; इत्याद्युदात्तत्वम् । अतश्च बाहू एकैकेनामन्त्र्येते - हे वरुण शत्रूणां वारक हे मित्र तेषां प्रमापक अस्माकं वा हिंसायास्त्रायक ईदृशौ युवां गर्तं एतं रथपृष्ठं आकाशोदरं वा आरोहतं उषसां विरोके व्युष्टौ । पूजनार्थमेकस्मिन् बहुवचनम् । उषसो व्युष्टिकाले । एतस्या लक्षणमाह - सूर्यस्येति । उदितावुदये । &lsquo;तादौ च&rsquo; इति गतेः प्रकृतिस्वरत्वम् । तत आरोहणानन्तरं चक्षाथां पश्यतं अदितिमखण्डितं स्वजनं दितिं च खण्डितं शत्रुजनं च तदुचितेन चक्षुषा सानुग्रहेण सनिग्रहेण च स्वीकुरुतमित्यर्थः । यद्वा - अखण्डनं खण्डनं च स्वेषां परेषां च पश्यतमुत्पादयतम् ॥</p>
<p>इत्यष्टमे द्वादशोनुवाकः ॥</p>
<h2 id="अनवक-१३-दगवयसथपनमनतर-अभषकसमबनधहममनतर-परथहतमनतर-भतनमवषटमनतर">अनुवाकः १३ दिग्व्यास्थापनमन्त्राः, अभिषेकसम्बन्धिहोममन्त्राः, पार्थाहुतिमन्त्राः, भूतानामवेष्टिमन्त्राः</h2>
<h3 id="मनतर-162">मन्त्रः</h3>
<p>स॒मिध॒मा ति॑ष्ठ ।<br>
गा॒य॒त्री त्वा॒ छन्द॑सामवतु । <br>
त्रि॒वृथ्स्तोमः+++(त्वामवतु)+++ ।<br>
र॒थ॒न्त॒रꣳ साम॑  +++(त्वामवतु)+++ ।<br>
अ॒ग्निर्दे॒वता᳚ +++(त्वामवतु)+++ ।<br>
ब्रह्म॒ द्रवि॑णम् +++(त्वामवतु)+++।</p>
<h4 id="टक-164">टीका</h4>
<p>1अथ यजमानमध्वर्युर्दिशो व्यास्थापयति, मध्ये पश्चिमेन समिधमातिष्ठति पञ्चभिः । तत्र प्राचीं - समिधमिति ॥ समिद्ध्यतेस्यामादित्य इति समित् प्राचीदिक् उपर्युपरि समिद्धा भवतीति । तामातिष्ठाधितिष्ठ स्वीकुरु ।</p>
<p>गायत्री चतुर्विंशत्यक्षरा छन्दसाम्मध्ये प्राच्यां दिशि स्थिता त्वामवतु ।</p>
<p>त्रिवृदाख्यस्स्तोमश्च त्वामवत्वित्येव । स्तोमानाम्मध्य इति गम्यते । त्रयोवयवस्तिस्रो वृत्तयो यस्य स त्रिवृत् नवस्तोत्रीयः । &lsquo;त्रिचक्रादीनां छन्दसि&rsquo; इत्युत्तरपदाद्युदात्तत्वम् ।</p>
<p>रथन्तरं च साम त्वामवतु साम्नाम्मध्ये । &lsquo;संज्ञायां भृतॄवृजि&rsquo; इत्यादिना खच् ।</p>
<p>अग्निर्देवता त्वामवतु देवतानां मध्ये ।</p>
<p>ब्रह्म ब्राह्मणः द्रविणं प्रशस्तं धनं त्वामवतु द्रविणानां मध्ये ॥</p>
<h3 id="मनतर-163">मन्त्रः</h3>
<p>उ॒ग्रामा ति॑ष्ठ   ।<br>
त्रि॒ष्टुप्त्वा॒ छन्द॑सामवतु ।<br>
प॒ञ्च॒द॒शस्स्तोमः॑  +++(त्वामवतु)+++ । <br>
बृ॒हथ्साम॑ +++(त्वामवतु)+++ ।<br>
इन्द्रो॑ दे॒वता᳚  +++(त्वामवतु)+++ ।<br>
ख्ष॒त्त्रन्द्रवि॑णम् +++(त्वामवतु)+++ ।</p>
<h4 id="टक-165">टीका</h4>
<p>2दक्षिणां उग्रामिति ॥ उग्रां पितृसम्बन्धाद्दक्षिणामातिष्ठ । त्रिष्टुप् चतुश्चत्वारिंशदक्षरा । पञ्चदशस्स्तोमः पञ्चदशस्स्तोत्रीयः परिमाणमस्य &lsquo;स्तोमे डविधिः पञ्चदशाद्यर्थे&rsquo; इति डः । बृहत्साम इन्द्रश्च क्षत्रं क्षत्रियाः ।</p>
<p>गतमन्यत् ।</p>
<h3 id="मनतर-164">मन्त्रः</h3>
<p>वि॒राज॒मा ति॑ष्ठ । <br>
जग॑ती त्वा॒ छन्द॑सामवतु ।<br>
स॒प्त॒द॒शस्स्तोमः॑+++(त्वामवतु)+++ ।<br>
वै॒रू॒पꣳ साम॑ +++(त्वामवतु)+++ ।<br>
म॒रुतो॑ दे॒वता॑ +++(त्वामवतु)+++ ।<br>
विड् द्रवि॑णम् +++(त्वामवतु)+++ ।</p>
<h4 id="टक-166">टीका</h4>
<p>3प्रतीचीं - विराजमिति ॥ जगती विराट् उपर्युपरि शान्ता भवतीति । अष्टाचत्वारिंशदक्षरा जगती । सप्तदशस्स्तोमः सप्तदशस्तोत्रीयः । वैरूपाख्यं साम । मरुतो देवता । विट् वैश्याः ॥</p>
<h3 id="मनतर-165">मन्त्रः</h3>
<p>उदी॑ची॒मा ति॑ष्ठ  ।<br>
अ॒नु॒ष्टुप्त्वा᳚ [24] छन्द॑सामवतु ।<br>
ए॒कवि॒ꣳ॒शस्स्तोमः  +++(त्वामवतु)+++ ।  <br>
वै॒रा॒जꣳ साम॑ +++(त्वामवतु)+++ ।<br>
मि॒त्रावरु॑णौ दे॒वता॑ +++(त्वामवतु)+++ । <br>
बल॒न्द्रवि॑णम् +++(त्वामवतु)+++ ।</p>
<h4 id="टक-167">टीका</h4>
<p>4उत्तरां - उदीचीमिति ॥ उत्क्रम्याञ्चति भूगोलमित्युदीची ; यत्र गच्छन्नादित्यो न दृश्यते । &lsquo;अनिगन्तोञ्चतौ&rsquo; इति प्रकृतिस्वरत्वम् । अनुष्टुब्द्वात्रिंशदक्षरा । एकविंशः एकविंशतिस्तोत्रीयः ।<br>
वैराजाख्यं साम ।<br>
मित्रावरुणौ देवता । समुदायस्य देवतात्वादेकवचनं, देवतात्वमात्रस्य विवक्षितत्वात् ; श्रुतयः प्रमाणमिति यथा । &lsquo;देवताद्वन्द्वे च&rsquo; इति पूर्वोत्तरपदयोर्युगपत्प्रकृतिस्वरत्वम् ॥</p>
<h3 id="मनतर-166">मन्त्रः</h3>
<p>ऊ॒र्ध्वामा ति॑ष्ठ । <br>
प॒ङ्क्तिस्त्वा॒ छन्द॑सामवतु  । <br>
त्रि॒ण॒व॒त्र॒य॒स्त्रि॒ꣳ॒शौ स्तोमौ᳚ +++{त्वामवताम्‌ }+++  । <br>
शा॒क्व॒र॒रै॒वते साम॑नी  +++{त्वामवताम्‌ }+++।  <br>
बृह॒स्पति॑र्दे॒वता॑ +++(त्वामवतु)+++ ।<br>
वर्चो॒ द्रवि॑णम् +++(त्वामवतु)+++ ।</p>
<h4 id="टक-168">टीका</h4>
<p>5मध्ये - ऊर्ध्वामिति ॥ पङ्क्तिः पञ्चपदा चत्वारिंशदक्षरा । त्रिणवत्रयस्त्रिंशौ स्तोमौ त्रिणवस्सप्तविशस्तोत्रीयः त्रयस्त्रिंशस्त्रयस्त्रिंशस्तोत्रीयः ।<br>
शाक्वरं रैवतं च सामद्वयम् ।<br>
बृहस्पतिर्देवता ।<br>
वनस्पत्यादित्वाद्द्वयोर्युगपत्प्रकृतिस्वरत्वम् । वर्चो दीप्तिः ।</p>
<p>निगदसिद्धमन्यत् ॥</p>
<h3 id="मनतर-167">मन्त्रः</h3>
<p>ई॒दृङ्चा᳚न्या॒दृङ्चै॑ता॒दृङ्च॑ प्रति॒दृङ्च॑ मि॒तश्च॒ सम्मि॑तश्च॒ सभ॑राः ।</p>
<h4 id="टक-169">टीका</h4>
<p>6-19अत्र मारुत एकविंशतिकपालोस्ति, तत्र मध्यमानि सप्तकपालानि &lsquo;धुनिश्च ध्वान्तश्च&rsquo; इत्यारण्येनानुवाक्येनोपधीयन्ते । अन्यानि चतुर्दश, एताभ्यां गणाभ्यामुपदधाति - ईदृङ् चेत्यादिना ॥ शुक्रज्योतिश्चेत्यादिना च ॥ एते चतुर्दश मरुद्विशेषाः । तादर्थ्यात्कपालेषु ताच्छब्द्यम् । इदमिव पश्यतीदृङ् । &lsquo;त्यदादिषु दृशः&rsquo; इति क्विन्, &lsquo;इदङ्किभोरीश्की&rsquo; इतीशादेशः, &lsquo;दृक्स्ववस्स्ववतसां छन्दसि ' ईति नुम्, &lsquo;क्विन्प्रत्ययस्य कुः&rsquo; इति कुत्वम् । अन्य इव पश्यति अन्यादृङ् । &lsquo;आ सर्वनाम्नः&rsquo; इत्यात्वम् । एष इव पश्यति एतादृङ् । परत्र सन्निहितमेतच्छब्द आह, आत्मनि सन्निहितमिदंशब्दः । प्रतिकूलं पश्यतीति प्रतिदृङ् । छान्दसः क्विन् । मितः निभृतः । सम्मितः संहतरूपः । &lsquo;गतिरनन्तरः&rsquo; इति पूर्वपदप्रकृतिस्वरत्वम् । सह बिभतीर्ति सभराः । छान्दसोसुन् । भरसा सह वर्तत इति वा सभराः, भरो वेगः ।</p>
<h3 id="मनतर-168">मन्त्रः</h3>
<p>शु॒क्रज्यो॑तिश्च चि॒त्रज्यो॑तिश्च  स॒त्यज्यो॑तिश्च॒ ज्योति॑ष्माꣳश्च  स॒त्यश्च॑र्त॒पाश्च॑ [25] अत्यꣳ॑हाः ।</p>
<h4 id="टक-170">टीका</h4>
<p>शुक्रज्योतिः येन ज्योतींषि शुक्राणि क्रियन्ते । चित्राणि पूजनीयानि ज्योतींषि येन क्रियन्ते स चित्रज्योतिः । सत्सु साधूनि सत्यानि ज्योतींषि येन स सत्यज्योतिः । ज्योतिष्मान् ब्रह्मज्योतिः । सत्यस्सति साधुः । छान्दसमन्तोदात्तत्वम् । ऋतस्य यज्ञस्य पाता रक्षकः ऋतपाः । अत्यंहाः अंहोतिक्रान्तवान् । अत्यर्थं वा गच्छतीत्यत्यंहाः । &lsquo;गतिकारकयोरपि&rsquo; इत्यंहेरसुन् ॥</p>
<h3 id="मनतर-169">मन्त्रः</h3>
<p>अ॒ग्नये॒ स्वाहा᳚ । <br>
सोमा॑य॒ स्वाहा᳚ । <br>
स॒वि॒त्रे स्वाहा᳚ । <br>
सर॑स्वत्यै॒ स्वाहा॑ ।<br>
पू॒ष्णे स्वाहा॑ ।  <br>
बृह॒स्पत॑ये॒ स्वाहा॑ ।</p>
<h4 id="टक-171">टीका</h4>
<p>20-25षट्पार्थिवानि वारुणानि पुरस्तादभिषेकस्य जुहोति - अग्नये स्वाहेत्यादीनि बृहस्पत्यन्तानि ॥</p>
<h3 id="मनतर-170">मन्त्रः</h3>
<p>इन्द्रा॑य॒ स्वाहा᳚ । <br>
घोषा॑य॒ स्वाहा᳚ ।<br>
श्लोका॑य॒ स्वाहा᳚ ।<br>
अंꣳशा॑य॒ स्वाहा᳚ ।<br>
भगा॑य॒ स्वाहा᳚ ।<br>
ख्षेत्र॑स्य॒ पत॑ये॒ स्वाहा॑ ।</p>
<h4 id="टक-172">टीका</h4>
<p>26-3षडुपरिष्टात् - इन्द्राय स्वाहेत्यादीनि क्षेत्रस्य पतये स्वाहे त्यन्तानि । सर्वाणि निगदसिद्धानि ॥</p>
<h3 id="मनतर-171">मन्त्रः</h3>
<p>पृ॒थि॒व्यै स्वाहा᳚ ।<br>
अ॒न्तरि॑ख्षाय॒ स्वाहा᳚ ।<br>
दि॒वे स्वाहा॑ ।<br>
सूर्या॑य॒ स्वाहा॑ । <br>
च॒न्द्रम॑से॒ स्वाहा॑ ।<br>
नख्ष॑त्रेभ्य॒स्स्वाहा॑ ।</p>
<h4 id="टक-173">टीका</h4>
<p>32-37षट्पुरस्ताद्भूतानामवेष्टीर्जुहोति - पृथिव्यै स्वाहेत्याद्यानि नक्षत्रेभ्यस्स्वाहेत्यन्तानि ॥ पृथिव्यादिभ्यः मृत्युरवेष्टो भवति विनाशितो भवति ॥</p>
<h3 id="मनतर-172">मन्त्रः</h3>
<p>अ॒द्भ्यस्स्वाहा᳚ ।<br>
ओष॑धीभ्य॒स्स्वाहा᳚ ।<br>
वन॒स्पति॑भ्य॒स्स्वाहा॑ ।<br>
च॒रा॒च॒रेभ्य॒स्स्वाहा᳚ ।<br>
प॒रि॒प्ल॒वेभ्य॒स्स्वाहा᳚ ।<br>
स॒री॒सृ॒पेभ्य॒स्स्वाहा᳚ ॥ [26]</p>
<h4 id="टक-174">टीका</h4>
<p>38-43षडुपरिष्टादद्भ्यस्स्वाहेत्याद्याः सरीसृपेभ्यस्स्वाहेत्यन्ताः । सर्वा निगदसिद्धाः । चरणशिलाश्चराचराः । चरेर्यङ्लुगन्तात्पचाद्यचि अभ्यासस्याडागमः । परितः प्लवनशीलाः परिप्लवाः । स एवाच् । सर्पणशीलास्सरीसृपाः । सृपेर्यङ्लुगन्तात्पचाद्यचि अभ्यासस्य रीगागमः, &lsquo;न धातुलोप आर्धधातुके&rsquo; इति गुणाभावः ॥</p>
<p>इत्यष्टमे त्रयोदशोनुवाकः ॥</p>
<h2 id="अनवक-१४-रजसयभषकदमनतर">अनुवाकः १४ राजसूयाभिषेकादिमन्त्राः</h2>
<h3 id="मनतर-173">मन्त्रः</h3>
<p>सोम॑स्य॒ त्विषि॑रसि॒ तवे॑व मे॒ त्विषि॑र्भूयात्  ।</p>
<h4 id="टक-175">टीका</h4>
<p>1यजमानायतने शार्दूलचर्मोपस्तृणाति - सोमस्य त्विषिरसीति ॥ सोमस्य या त्विषिर्दीप्तिः सैव त्वमसि दीप्तत्वात् व्यापित्वाच्छान्तत्वाच्च । तवेव मे ममापि त्वीषिर्भूयात् दीप्ता व्यापिनी शान्ता चेत्याशास्ते ॥</p>
<h3 id="मनतर-174">मन्त्रः</h3>
<p>अ॒मृत॑मसि मृ॒त्योर्मा॑ पाहि ।</p>
<h4 id="टक-176">टीका</h4>
<p>2चर्मणोधस्ताद्रजतमुपास्यति - अमृतमिति ॥ अमृतममरणहेतुरसीति । मृत्योर्मा पाहिति । &lsquo;मृत्योर्वा एष वर्णः । यच्छार्दूलः&rsquo; इति शार्दूलचर्मणोधस्तादन्तर्धानकरणेन मृत्योरन्तर्धानकरणमाशास्ते ॥</p>
<h3 id="मनतर-175">मन्त्रः</h3>
<p>दि॒द्योन्मा॑ पा॒हि ।</p>
<h4 id="टक-177">टीका</h4>
<p>3उपरिष्टात्सुवर्णमधिनिदधाति - दिद्योदिति ॥ दिद्युत् आयुधमुच्यते । द्युतेः क्विपि द्विर्वचनं, &lsquo;द्युतिस्वाप्योस्सम्प्रसारणम्&rsquo; अत्रापि भवति । ततो मां पाहि । &lsquo;सुपां सुलुक्&rsquo; इति पञ्चम्या लुक्, वर्णव्यत्ययेन उकारस्योकारः । यद्वा - द्युतेर्विचि द्विर्वचने गुणे दिद्योदिति । शब्दान्तरं दितेर्दिद्युत् अवखण्डनकृदिति केचित् । सुवर्णविशेषणं वा । हे सुवर्ण दिद्योत् द्योतमान मा पाहीति ॥</p>
<h3 id="मनतर-176">मन्त्रः</h3>
<p>अवे᳚ष्टा दन्द॒शूकाः᳚ ।</p>
<h4 id="टक-178">टीका</h4>
<p>4क्लीबं सीसेन विद्ध्यति - अवेष्टा इति ॥ अवेष्टाः विनाशिताः । अवपूर्वो यजिर्विनाशने । दन्दशूकाः दशनशीलास्सर्पादयः । &lsquo;यजजपदशां यङः&rsquo; इत्यूकप्रत्ययः ॥</p>
<h3 id="मनतर-177">मन्त्रः</h3>
<p>निर॑स्त॒न्नमु॑चे॒श्शिरः॑  ॥</p>
<h4 id="टक-179">टीका</h4>
<p>5लोहितायसं पादेन निरस्यति - निरस्तमिति गायत्र्यैकपदया ॥ निरस्तं निष्कृष्यास्तं नमुचेश्शिरः न मुञ्चति पुरुषमिति नमुचिः अधर्मः । न मुञ्चत्यधर्ममिति वा नमुचिरसुरः बाधकः, तस्य शिरो निरस्तमनेन लोहितायसेन ॥</p>
<h3 id="मनतर-178">मन्त्रः</h3>
<p>सोमो॒ राजा॒ वरु॑णो<br>
दे॒वा ध॑र्म॒सुव॑श्च॒ ये । <br>
ते ते॒ वाचꣳ॑ सुवन्ताम् <br>
ते ते᳚ प्रा॒णꣳ सु॑वन्ताम्<br>
ते ते॒ चख्षु॑स्सुवन्ता॒म्<br>
ते ते॒ श्रोत्रꣳ॑ सुवन्ताम् ।।</p>
<h4 id="टक-180">टीका</h4>
<p>6अभिषेकानवेक्षते - सोम इति षट्पदया त्रिष्टुभा ॥ सोमो राजा वरुणश्च देवाश्चान्ये ये धर्मसुवः धर्मस्यानुज्ञातार उत्पादयितारो वा । तेते वाचं सुवन्तां प्रेरयन्तु । तेते प्राणं सुवन्तामित्यादि स्पष्टम् ॥</p>
<h3 id="मनतर-179">मन्त्रः</h3>
<p>सोम॑स्य त्वा द्यु॒म्नेना॒भिषि॑ञ्चाम्य <br>
अ॒ग्नेः [27] तेज॑सा॒ +++(त्वा अभिषिञ्चामि)+++ । <br>
सूर्य॑स्य॒ वर्च॒सा +++(त्वा अभिषिञ्चामि)+++ ।       <br>
इन्द्र॑स्येन्द्रि॒येण॑ +++(त्वा अभिषिञ्चामि)+++ ।    <br>
मि॒त्रावरु॑णयोर्वी॒र्ये॑ण +++(त्वा अभिषिञ्चामि)+++ ।       <br>
म॒रुता॒मोज॑सा +++(त्वा अभिषिञ्चामि)+++ ।</p>
<h4 id="टक-181">टीका</h4>
<p>7अध्वर्युरभिषिञ्चति - सोमस्येति ॥ सोमस्य द्युम्नेन दीप्त्या सह यशसा वा त्वामभिसषिञ्चामि अस्योपरि क्षारयामि त्वाम् । अग्नेस्तेजसाभिषिञ्चामि त्वामित्येव । एवं मरुतामोजसेत्यादि निगदसिद्धम् ।</p>
<h3 id="मनतर-180">मन्त्रः</h3>
<p>ख्ष॒त्त्राणा᳚ङ्ख्ष॒त्त्रप॑तिर॒सि  ।<br>
अति॑ दि॒वस्पा॑हि   ।</p>
<h4 id="टक-182">टीका</h4>
<p>क्षत्राणां बलानां सर्वेषामपि क्षत्रपतिरसि त्वं, न पुन रेकस्य पतित्वादित्यसमासेन प्रतिपाद्यते । &lsquo;गवामसि गोपतिः&rsquo; इति यथा । स त्वं दिवः द्युमतस्सर्वान्सोमादीन् द्युलोकवासिनो वा सोमादीनतिक्रम्य एनं यजमानं पाहि । यद्वा - यजमान एवोच्यते, हे यजमान त्वामभिषिञ्चामीति । क्षत्राणां क्षत्रपतिरसि त्वं दीप्तिमतोतिक्रम्य लोकान् पाहि, दिवो वा उपरि पाहि । &lsquo;पातौ च बहुळम्&rsquo; इति सत्वम् । कस्कादिर्वा द्रष्टव्यः ॥</p>
<h3 id="मनतर-181">मन्त्रः</h3>
<p>स॒माव॑वृत्रन्नध॒रागुदी॑ची॒रहि॑म् बु॒ध्निय॒मनु॑ स॒ञ्चर॑न्तीः । <br>
ताᳶ पर्व॑तस्य वृष॒भस्य॑ पृ॒ष्ठे नाव॑श्चरन्ति स्व॒सिच॑ इया॒नाः  ॥</p>
<h4 id="टक-183">टीका</h4>
<p>8ऊर्ध्वं धारास्समुन्मार्ष्टि - समाववृत्रन्निति त्रिष्टुभा ॥ एकीभूत्वा समन्ताद्वर्तन्ताम् । अधराक् अधस्तात् गताः । उदीचीः ऊर्ध्वगाः उपलक्षणं चैतत् ; सर्वं देहं व्याप्य वर्तन्तामनेनोन्मार्जनेन । वृतेर्लुङि व्यत्ययेन च्लेश्चङ्, &lsquo;द्युद्भ्यो लुङि&rsquo; इति परस्मैपदं, &lsquo;बहुलं छन्दसि&rsquo; इति रुट् । अहिं स्थिराणि स्थानानि बुध्नियं सुषिराणि चानुसञ्चरन्तीरनुक्रमेण सञ्चरन्त्यः । अहिं बुध्नियं वानुप्राप्य सञ्चरन्तीस्ताः । पर्वतस्य पर्ववतः । &lsquo;पर्वमरुद्भ्यस्तः&rsquo; इति मत्वर्थीयस्तः । वृषभस्य प्रधानस्य वर्षितुर्वा यजमानस्य पृष्ठे देहस्योपरि नावः नाव्या इवापश्चरन्ति प्रभूताः प्रवर्तन्ते स्वसिचः स्वयमेव सर्वमङ्गं सिञ्चन्त्यः इयानाः सर्वमङ्गं व्याप्नुवन्त्यः । लिटः कानजादेशः । यद्वा - समाववृत्रन् संहत्य समन्तात् वर्तन्ताम् । अधरागुपरिष्टाच्च सर्वास्वपि दिक्षु अहिं मेघं बुध्नियमन्तरिक्षं चानुसञ्चरन्त्यः मेघमनुप्राप्यान्तरिक्षे वर्तमानाः । वर्षकाले पर्वतस्य पर्ववतो वृषभस्य वर्षितुर्मेघस्य पृष्ठे नाव्या आप इव प्रभूतास्सञ्चरन्ति ओषधिनिष्पत्तये । स्वसिचस्स्वयमेव विश्वं सिञ्चन्त्यः इयाना दिगन्तं व्याप्नुवन्त्यः इति । नौभिः कार्याभिः कारणभूता आपो लक्ष्यन्ते ॥</p>
<h3 id="मनतर-182">मन्त्रः</h3>
<p>रुद्र॒ यत्ते॒ क्रयी॒ पर॒न्नाम॒ तस्मै॑ हु॒तम॑सि य॒मेष्ट॑मसि ।</p>
<h4 id="टक-184">टीका</h4>
<p>9आग्नीध्रे प्ररेकं जुहोति - रुद्र यत्त इति ॥ हे रुद्र यत्ते तव रुद्रेत्यादिकं नामधेयं परमुत्कृष्टं क्रयि क्रीणात्यात्मसात्करोति विश्वमिति क्रयि । छान्दस इप्रत्ययः, छान्दसं सांहितिकं दीर्घत्वम् । करोत्यर्थे वा क्रीणातिः । अन्य आह - करोतेः कर्मणि छान्दसः केन्प्रत्ययः । क्रे इति कर्मनाम ; सप्तम्येकवचने अयादेशः, &lsquo;सावेकाचः&rsquo; व्यत्ययेन न प्रवर्तते । क्रयि कर्मणिकर्मणि यदुपादीयते शिवो रुद्रः त्र्यम्बकः कृत्तिवासा विरूपाक्ष इत्यादि तव नाम परं प्रशस्तं तस्मै इदं हुतं तदिदमिति त्वमेवासि । यमेष्टं यद्यमेनापीष्टं पूजितं तच्छ्रुत्वा मृत्युरपि बिभेति, तेन च मनसा तत्पूजितमिति भावः । तदिदं त्वमेवासि । यजतेर्निष्ठा, &lsquo;तृतीया कर्मणि&rsquo; इति पूर्वपदप्रकृतिस्वरत्वम् । तस्मात्तव नाम्ने इदमुदकाख्यं हविर्जुहोमीति शेषः । यद्वा - लिङर्थे आशिषि लोट्, पुरुषव्यत्ययः । तस्मादिदं हुतमसि हुतं भूयादित्यर्थः यमेष्टं चास्त्विति ॥</p>
<h3 id="मनतर-183">मन्त्रः</h3>
<p>प्रजा॑पते॒ न त्वदे॒तान्य॒न्यो विश्वा॑ जा॒तानि॒ परि॒ ता ब॑भूव । <br>
यत्का॑मास्ते जुहु॒मस्तन्नो॑ अस्तु व॒यꣵ स्या॑म॒ पत॑यो रयी॒णाम् ॥ [28]</p>
<h4 id="टक-185">टीका</h4>
<p>10युवराजस्य प्रतिहितस्य गृहे जुहोति - प्रजापत इति त्रिष्टुभा ॥ हे प्रजापते त्वत्तोन्यः कश्चिदपि तान्येतानि विश्वा विश्वानि जातानि जन्मवन्ति वस्तूनि परिबभूव परिभवति वाप्नोति परिगृह्णाति वा । यद्वा - त्वदेतानि त्वत्तो जातानि विश्वानि वस्तूनि कश्चिदन्यः पीरबभूव न त्वमेव परिभवसि, तस्मादेवं तावन्महानुभावस्त्वम् । न च मया किञ्चिदज्ञातमस्ति ; अतो यत्कामा यत्फलं कामयमानाः ते जुहुमस्तन्नोस्माकमस्तु त्वत्प्रसादात् स कामोस्माकं सम्पद्यताम् । &lsquo;शीलिकामिभिक्षाचरिभ्यः&rsquo; इति णः, पूर्वपदप्रकृतिस्वरत्वं च । इदं तु विशेषेणेत्याह - वयं रयीणां धनानां पतयः सर्वदा स्यामेत्याशास्ते ॥</p>
<p>इत्यष्टमे चतुर्दशोनुवाकः ॥</p>
<h2 id="अनवक-१५-रथन-दगवजयरथ-मनतर">अनुवाकः १५ रथेन दिग्विजयार्थं मन्त्राः</h2>
<h3 id="मनतर-184">मन्त्रः</h3>
<p>इन्द्र॑स्य॒ वज्रो॑ऽसि ।<br>
वार्त्र॑घ्नः ।<br>
त्वया॒ऽयँव्वृ॒त्रँव्व॑ध्यात् ।</p>
<h4 id="टक-186">टीका</h4>
<p>1रथमुपावहरति - इन्द्रस्येति ॥ व्याख्यातम् ।।</p>
<ul>
<li>
<ul>
<li>
<p>रथमुपावहरति - इन्द्रस्येति यजुषा ॥ इन्द्रस्य यो वज्रस्स एव त्वमसि । अमित्रवधसाधनत्वसामर्थ्यात् भाव [तद्भाव?] उपचर्यते । यद्वा - वजित्वा गतो [वज गतौ] वज्रः । औणादिको रः [रन्] । रथ उच्यते । इन्द्रस्य रथोसि [सीति] स्तूयते । इन्द्रस्य रथो विशेष्यते - वार्त्रघ्नः वृत्रघ्नोयं वार्त्रघ्नः । उत्सादित्वादञ् । यं रथमारुह्य वृत्रमसुरमिन्द्रो हतवान् स एव रथस्त्वमसीति । तस्मात्त्वयाऽयं यजमानो वृत्रं वारकं छादयितारममित्रं वध्यात् । आशिषि लिङ् । &lsquo;हनो वध लिङि&rsquo; इति वधादेशः ॥</p>
</li>
<li>
<p>[यजमानाय धनुः प्रयच्छति - इन्द्रस्येति ॥ व्याख्यातं वाजपेये ॥- इति ७ अनुवाके] ।</p>
</li>
</ul>
</li>
</ul>
<p>यो वृत्रं हतवान् तस्येन्द्रस्य वज्रो वृत्रवधसाधनभूतो रथमसि, तस्मात्तादृशेन त्वयाऽयं यजमानो वृत्रं वध्यादिति ॥</p>
<h3 id="मनतर-185">मन्त्रः</h3>
<p>मि॒त्रावरु॑णयोस्त्वा प्रशा॒स्त्रोᳶ प्र॒शिषा॑ युनज्मि य॒ज्ञस्य॒ योगे॑न ।</p>
<h4 id="टक-187">टीका</h4>
<p>2प्रष्टिवाहिनं रथं युनक्ति - मित्रावरुणयोरिति ॥ मित्रावरुणयोः प्रशास्त्रोः । औणादिकस्तृच्, तृच इडभावः । प्रशिषा प्रकृष्टेन शासनेनाज्ञया त्वां युनाज्मि । &lsquo;शास इदङ्हलोः&rsquo; इतीत्वं, &lsquo;शासिवसिघसीनाम्&rsquo; इति षत्वम् । यज्ञस्य योगेन हेतुना यज्ञे यथा युज्येतेति ॥</p>
<h3 id="मनतर-186">मन्त्रः</h3>
<p>विष्णो॒ᳵ क्रमो॑ऽसि॒ विष्णोः᳚ क्रा॒न्तम॑सि॒ विष्णो॒र्विक्रा᳚न्तमसि</p>
<h4 id="टक-188">टीका</h4>
<p>3-5रथमभिप्रैति - विष्णोरित्यादि ॥ व्याख्यातम् ॥</p>
<ul>
<li>
<p>विष्णो॒ᳵ क्रमो॑ऽसि ।</p>
<ul>
<li>विष्णुक्रमान्क्रमते रथं यजमानोभ्येति - विष्णोरिति ॥ विष्णोर्भगवत एव क्रमोसि गमनसाधनत्वात् । प्रकृष्टस्य विष्णोः क्रमरूपेण स्तूयते रथः विष्णोः क्रमवत् भविष्यसि जयहेतुरिति ।</li>
</ul>
</li>
<li>
<p>विष्णोः᳚ क्रा॒न्तम॑सि ।</p>
<ul>
<li>विष्णोः क्रान्तमसि यत्पूर्वं विष्णुना कृतं क्रमणं, तदेव त्वमसि तद्वज्जयसाधनं भविष्यसि अस्माकम् ।</li>
</ul>
</li>
<li>
<p>विष्णो॒र्विक्रा᳚न्तमसि ।</p>
<ul>
<li>विष्णोर्वीक्रान्तं विजयः, तदेव त्वमसि तद्वद्विजयसाधनत्वात् । पूर्ववद्गतिस्वरः ॥</li>
</ul>
<p>&ndash; त्रीन्विष्णुक्रमान् प्राचः क्रामति - विष्णोः क्रमोसीति ॥</p>
</li>
</ul>
<h3 id="मनतर-187">मन्त्रः</h3>
<p>म॒रुता᳚म्प्रस॒वे जे॑षम्।</p>
<h4 id="टक-189">टीका</h4>
<p>6रथमातिष्ठति - मरुतामीति ॥ मरुतां प्रसवे अनुज्ञायां सत्यां मरुद्भिरेवाहं जेषं जीयासं शत्रून् । जयतेर्लेटि &lsquo;सिब्बहुलं लेटि&rsquo; इत्यडागमः, इतश्च लोपः ॥</p>
<h3 id="मनतर-188">मन्त्रः</h3>
<p>आ॒प्तम्मनः॑ +++(असि)+++ ।<br>
सम॒हमि॑न्द्रि॒येण॑ वी॒र्ये॑ण ।</p>
<h4 id="टक-190">टीका</h4>
<p>7कूबरमभिमन्त्रयते - आप्तमिति ॥ आप्तं सुहृद्भूतं यन्मनस्तदेव त्वमसि । यद्वा - यन्मनसेप्सितं तन्मन उच्यते । मननीयं वा मनः । तत्सर्वं मया आप्तं लब्धमनेन कर्मणा ।</p>
<p>किञ्च - अहमिन्द्रियेण चक्षुरादिना वीर्येण च प्रजननसामर्थ्येनैश्वर्येण वा सङ्गतोस्मि । योग्यं क्रियापदमध्याह्रियते । &lsquo;इन्द्रियमिन्द्रलिङ्गम्&rsquo; इति निपात्यते ॥</p>
<h3 id="मनतर-189">मन्त्रः</h3>
<p>पशू॒नाम्म॒न्युर॑सि॒ तवे॑व मे म॒न्युर्भू॑यात् ।</p>
<h4 id="टक-191">टीका</h4>
<p>8वाराही उपानहावुपमुञ्चते - पशूनां मन्युरसीति ॥ पशूनां मन्युर्दीप्तिरसि क्रोधजन्मा गृह्यते । प्रकृतिशब्देन विकार उच्यते &lsquo;पशूनां वा एष मन्युः । यद्वराहः&rsquo; इति च ब्राह्मणम् । &lsquo;नामन्यतरस्याम्&rsquo; इति नाम उदात्तत्वम् । तवेव ममापि मन्युर्भूयात् दीप्तिमान् स्याम् ॥</p>
<h3 id="मनतर-190">मन्त्रः</h3>
<p>नमो॑ मा॒त्रे पृ॑थि॒व्यै ।</p>
<h4 id="टक-192">टीका</h4>
<p>9इमामभिमृशति - नम इति ॥ मात्रे सर्वस्योत्पादयित्र्यै पृथिव्यै नमः । &lsquo;उभयत्राप्युदात्तयणः&rsquo; इति चतुर्थ्या उदात्तत्वम् ॥</p>
<h3 id="मनतर-191">मन्त्रः</h3>
<p>माऽहम्मा॒तर॑म्पृथि॒वीꣳ हिꣳ॑सिषम्  ।<br>
मा [29] माम्मा॒ता पृ॑थि॒वी हिꣳ॑सीत् ।</p>
<h4 id="टक-193">टीका</h4>
<p>10तस्य दक्षिणं पादमुपावहरति - मातरं पृथिवीं अहं मा हिंसिषं अनेन पादक्रमेण । न हि कश्चिन्मातरं हिनस्ति । पृथिवी च माता मा हिंसीत् । न हि कं चिदपि माता हिनस्ति ॥</p>
<h3 id="मनतर-192">मन्त्रः</h3>
<p>[संयुक्तमन्त्रः - इय॑द॒स्यायु॑र॒स्यायु॑र्मे धे॒हि । ]</p>
<p>इय॑द॒सि ।<br>
आायु॑र॒सि ।<br>
आयु॑र्मे धे॒हि ।</p>
<h4 id="टक-194">टीका</h4>
<p>11सव्येंसे राजतं मणिं प्रतिमुञ्चते - इयदिति ॥ इदं परिमाणमस्येयत् । &lsquo;किमिदम्भ्यां वो घः&rsquo; इति मतु, &lsquo;इदङ्किमोरीश्की&rsquo; &lsquo;यस्येति&rsquo; लोपः, उदात्तनिवृत्तिस्वरेण इकार उदात्तः । इयत्तया परिच्छिन्नमसि ; तस्मादायुरसीति आयुरिवेयत्तया परिच्छिन्नत्वात्, आयुर्हेतुत्वाद्वा ; तस्मात्तादृशस्त्वमायुर्मे धेहि ॥</p>
<h3 id="मनतर-193">मन्त्रः</h3>
<p>ऊर्ग॑सि ।<br>
ऊर्ज॑म्मे धेहि ।</p>
<h4 id="टक-195">टीका</h4>
<p>12दक्षिणेंसे औदुम्बरं - ऊर्गसीति ॥ ऊर्गन्नं तदेव त्वमसि तद्धेतुर्वा । तादृशं त्वमूर्जं धेहि ॥</p>
<h3 id="मनतर-194">मन्त्रः</h3>
<p>युङ्ङ॑सि॑।<br>
वर्चो॑ऽसि ।<br>
वर्चो॒ मयि॑ धेहि ।</p>
<h4 id="टक-196">टीका</h4>
<p>13दक्षिण एवांसे सौवर्णं - युङ्ङसीति ॥ योजयतीति युङ्, युक्तो वा । सर्वत्र ऋत्विगादिना क्विन्, &lsquo;युजेरसमासे&rsquo; इति नुम्, &lsquo;क्विन्प्रत्ययस्य&rsquo; इति कुत्वम् । तस्मात्त्वं वर्चो दीप्तिरसि । दीप्त्या हि योग्यतां भजते तत्त्वं वर्चो मे धेहि स्थापय ॥</p>
<h3 id="मनतर-195">मन्त्रः</h3>
<p>अ॒ग्नये॑ गृ॒हप॑तये॒ स्वाहा᳚ ।<br>
सोमा॑य॒ वन॒स्पत॑ये॒ स्वाहा᳚ ।<br>
इन्द्र॑स्य॒ बला॑य॒ स्वाहा॑ ।<br>
म॒रुता॒मोज॑से॒ स्वाहा॑।</p>
<h4 id="टक-197">टीका</h4>
<p>14-17रथविमोचनीयं जुहोति - अग्नय इत्याद्याः ॥ अग्नये गृहाणां निवासाधाराणां पात्रे । सोमाय वनानां वनप्रभवानां दारूणां पात्रे । &lsquo;इन्द्रस्य वज्रोसि&rsquo; इत्युक्तं, तदात्मने मरुतामोजसे वेगाय ॥</p>
<h3 id="मनतर-196">मन्त्रः</h3>
<p>ह॒ꣳ॒सश्शु॑चि॒षद्वसु॑रन्तरिख्ष॒सद्धोता॑ वेदि॒षदति॑थिर्दुरोण॒सत् ।<br>
नृ॒षद्व॑र॒सदृ॑त॒सद्व्यो॑म॒सद॒ब्जा गो॒जा ऋ॑त॒जा अ॑द्रि॒जा ऋ॒तम्बृ॒हत् ॥ [30]</p>
<h4 id="टक-198">टीका</h4>
<p>18रथवाहने रथमादधाति - हंस इत्यतिजगत्या ॥ &lsquo;अतिच्छन्दसा दधाति&rsquo; इत्यादि ब्राह्मणम् । अध्यात्ममधिदैवमधियज्ञं चाधिकृत्य त्रेधेमं मन्त्रं व्याचक्षते । तत्र प्रकरणानुरूपोर्थविशेषो गृहीतव्यः ।
अध्यात्मे तावत् - हंसः आत्मा । शुचिषु स्थानेषु सीदतीति शुचिषत् । वासयिता वसुः वरिष्ठो वा । अन्तरिक्षे हृदयाकाशादिषु सीदतीति अन्तरिक्षसत् । होता आह्वाता देवानामादाता वा । वेद्यां यागार्थं सीदतीति वेदिषत् । अतिथिस्सततगतिः, तिथिकृतविशेषरहितो वा । दुःखरक्षणेषु गृहादिषु सीदतीति दुरोणसत् । नृषु प्राणिशरीरेषु तद्भावेन सीदतीति नृषत् । वरेषु फलेषु भोक्तृत्वेन सीदतीति वरसत् । ऋते यज्ञे सत्ये वा सीदतीति ऋतसत् । विविधे रक्षणे तृप्तौ वा सीदतीति व्योमसत् । अद्भ्यो जातः अब्जाः शरीराभिप्रायं, शुक्क्लाज्जातत्वात् । यथा &lsquo;पञ्चम्यामाहुतावापः पुरुषवचसो भवन्ति&rsquo; इति । अपां वा यागद्वारेण जनयिता । अन्तर्भावितण्यर्थात् &lsquo;जनसनखन&rsquo; इति विट्, &lsquo;विड्वनोः&rsquo; इत्यात्वम् । गोषु पशुषु अनुग्राहकतया जातः गोजाः । ऋते यज्ञे ऋतार्थं वा जातः प्रादुर्भूतः ऋतजाः । अद्रिजाः पर्वतादिष्वपि प्रादुर्भूतः । ऋतं सत्यरूपं बृहद्ब्रह्म ।
अथाधिदैवे - हंस आदित्यः । शुचिनि मण्डले सीदतीति शुचिषत् । होता अपामादाता । वेद्यामाराध्यतया सीदतीति वेदिषत् । अतिथिस्सततगतिः । दुरोणेषु गृहेषु मेषादिषु सीदतीति दुरोणसत् । वराणां दातृत्वेन तेषु सीदतीति वरसत् । अपो जनयतीत्यब्जाः । गोजाः रश्मिसमूहवर्ती । ऋते सत्ये जात ऋतजाः । अद्रिजाः उदयाचलात्प्रादुर्भूतः । समानमन्यत् ।</p>
<p>अथाधियज्ञे - हंसो रथः हन्ति पृथिवीमिति । शुचौ देवयजने रथवाहने च सीदतीति शुचिषत् । शुचिर्यजमानः सीदत्यस्मिम्निति वा शुचिषत् । होतेव वेद्यां सीदतीति वेदिषत् । अतिथिस्सर्वत्राप्रतिहतगतिः । नृषत् मनुष्यार्थं शूरार्थं वा सीदतीति नृषु वा उपकारार्थं सीदतीति नृषत् । ऋतार्थं सत्यार्थं यज्ञार्थं वा सीदतीति ऋतसत् । अब्जाः उदकाज्जातः । गोजाः गोविकारचर्मादिग्रथितत्वात् ततो जात इत्युच्यते । अद्रिभिर्दारुभिरुत्पादितत्वात्ततो जात इत्युच्यते अद्रिजाः । गतमन्यत् ॥</p>
<p>इत्यष्टमे पञ्चदशोनुवाकः ॥</p>
<h2 id="अनवक-१६-वजयदरधवमपवशनदमनतर--जतवत-रजञ-सवपचररथ-मनतर">अनुवाकः १६ विजयादूर्ध्वमुपवेशनादिमन्त्राः , जितवतो राज्ञः सेवोपचारार्थं मन्त्राः</h2>
<h3 id="मनतर-197">मन्त्रः</h3>
<p>मि॒त्रो॑ऽसि ।</p>
<h4 id="टक-199">टीका</h4>
<p>1वैश्वदेव्यामिक्षायां यजमानो दक्षिणं बाहुमुपावहरते - मित्रोसीति ॥ मित्रो देवस्त्वमसि वैश्वदेवत्वादन्यतररूपत्वेन भेदेन स्तुतिः । यद्वा - हिंसायास्त्रासकस्तुतिस्त्वमसि ॥</p>
<h3 id="मनतर-198">मन्त्रः</h3>
<p>वरु॑णोऽसि ।</p>
<h4 id="टक-200">टीका</h4>
<p>2सव्यमुपावहरति - वरुणोसीति ॥ वरुणो देवस्त्वमसि । पूर्ववत् स्तुतिः । वारको वा शत्रूणामसि ॥</p>
<h3 id="मनतर-199">मन्त्रः</h3>
<p>सम॒हँव्विश्वै᳚र्दे॒वैः।</p>
<h4 id="टक-201">टीका</h4>
<p>3तामभिमृशति - समहमिति ॥ समित्युपसर्गस्ससाधनां क्रियामाह । संहतोहं विश्वैर्देवैः । यद्वा - विश्वैर्देवैर्युक्तां त्वामहं संस्पृशामि ॥</p>
<h3 id="मनतर-200">मन्त्रः</h3>
<p>ख्ष॒त्त्रस्य॒ नाभि॑रसि ।</p>
<h4 id="टक-202">टीका</h4>
<p>4आसन्दीं मिनोति - क्षत्रस्येति ॥ क्षत्रस्य बलस्य नाभिस्सन्नहनं त्वमसि । &lsquo;नहो भश्च इति इञ्प्रत्ययः ॥</p>
<h3 id="मनतर-201">मन्त्रः</h3>
<p>ख्ष॒त्त्रस्य॒ योनि॑रसि ।</p>
<h4 id="टक-203">टीका</h4>
<p>5तस्त्यामधिवासं स्तृणाति - क्षत्रस्य योनिरसीति ॥ योनिः कारणं क्षत्रस्यासि, अतो ह्ययं जायते । &lsquo;अधीवासमास्तृणाति सयोनित्वाय&rsquo; ॥</p>
<h3 id="मनतर-202">मन्त्रः</h3>
<p>स्यो॒नामा सी॑द ।<br>
सु॒षदा॒मा सी॑द । <br>
मा त्वा॑ हिꣳसीत् ।<br>
मा मा॑ हिꣳसीः ।</p>
<h4 id="टक-204">टीका</h4>
<p>6तत्रासीनं तमभिमन्त्रयते - स्योनामासीदेति ॥ स्योनां सुखामासीद आस्थायास्व । सुषदां सुखेनासादनीयमासीद । खलि कृदुत्तरपदप्रकृतिस्वरत्वम् । सिवेरौणादिके नप्रत्यये ऊठि गुणे च स्योनेति भवति । मा त्वा हिंसीदियमासन्दी । तां च त्वं मा हिंसीः ॥</p>
<h3 id="मनतर-203">मन्त्रः</h3>
<p>निष॑साद धृ॒तव्र॑तो॒ ..<br>
वरु॑णᳶ प॒स्त्या᳚स्वा ।<br>
साम्रा᳚ज्याय सु॒क्रतुः॑।।+++( स्वरितीकरणम् )+++</p>
<h4 id="टक-205">टीका</h4>
<p>7अनुमन्त्रयमाणमासन्नमभिमन्त्रयते - निषसादेति गायत्र्या त्रिपदया ॥ &lsquo;वरुणः पस्त्यास्त्वा&rsquo; इति द्वितीयः पादः । इयादिपूरणेनाक्षरसङ्ख्या सम्पद्यते । निषसाद निषण्णवान् । धृतव्रतः धृतकर्मा वरुण एव स्वयमिहास्ति । यद्वा - वरुणो वारयितारीणां यजमानोयं सिंहासन इवात्र निषसाद धृतव्रतः स्थितव्रतः पस्त्यासु गृहेषु । आकारस्समुच्चये । गृहेषु च निषसाद शत्रूणां सर्वमनेन जितमिदानीम् । (यं) यदा साम्राज्याय शोभनराज्याय सुक्रतुश्शोभनकर्मा शोभनसङ्कल्पो वाऽयमत्र निषसाद पस्त्यासु च तथैव निषसादेति । यद्वा - आकार उपर्यर्थे । पस्त्याग्रहणं चोपलक्षणम् । गृहनगरजनपदादिषु यत्तद्विषयसाम्राज्यं तदर्थं निषसाद शोभनकर्माऽयमिति । &lsquo;क्रत्वादयश्च&rsquo; इत्युत्तरपदाद्युत्तत्वम् ॥</p>
<h3 id="मनतर-204">मन्त्रः</h3>
<p>ब्रह्मा ३ न् ।</p>
<h4 id="टक-206">टीका</h4>
<p>8अथ ऋत्विक्षु च सर्वतः पर्युपविष्टेषु अध्वर्युं राजाभिमन्त्रयते - ब्रह्मा3न् इति ॥ हे ब्रह्मन् इति । &lsquo;दूराद्धूते च&rsquo; इति वाक्यस्य टेरुदात्तः प्लुतश्च, &lsquo;पूर्वत्रासिद्धम्&rsquo; इति तस्यासिद्धत्वात् &lsquo;आमन्त्रितस्य&rsquo; इति षाष्ठिकमामन्त्रिताद्युदात्तत्वं प्रवर्तते &lsquo;अनुदात्तं पदमेकवर्नम्&rsquo; इति च न प्रवर्तते ॥</p>
<h3 id="मनतर-205">मन्त्रः</h3>
<p>त्वꣳ रा॑जन्ब्र॒ह्माऽसि॑ ।<br>
सवि॒ताऽसि॑ स॒त्यस॑वः ।</p>
<h4 id="टक-207">टीका</h4>
<p>9अध्वर्युः प्रत्याह - त्वमिति ॥ हे राजन् त्वमेव ब्रह्मासि नाहम् । हेतुमाह - यतस्सविता सर्वस्य प्रेरकः अनुज्ञाता वा त्वमसि त्वदाज्ञया हि सर्वं प्रवर्तते । सत्यसवः सत्यानुज्ञः अमोघशासनः, अतस्त्वमेव ब्रह्मासि ॥</p>
<h3 id="मनतर-206">मन्त्रः</h3>
<p>ब्रह्मा ३ न् ।</p>
<h4 id="टक-208">टीका</h4>
<p>10अथ ब्रह्माणमामन्त्रयते - ब्रह्मा3न् इति ॥ व्याख्यातम् ॥</p>
<ul>
<li>[ ब्रह्मा3न् इति ॥ हे ब्रह्मन् इति । &lsquo;दूराद्धूते च&rsquo; इति वाक्यस्य टेरुदात्तः प्लुतश्च, &lsquo;पूर्वत्रासिद्धम्&rsquo; इति तस्यासिद्धत्वात् &lsquo;आमन्त्रितस्य&rsquo; इति षाष्ठिकमामन्त्रिताद्युदात्तत्वं प्रवर्तते &lsquo;अनुदात्तं पदमेकवर्नम्&rsquo; इति च न प्रवर्तते ॥]</li>
</ul>
<h3 id="मनतर-207">मन्त्रः</h3>
<p>त्वꣳ रा॑जन्ब्र॒ह्माऽसि॑। <br>
इन्द्रो॑ऽसि स॒त्यौजाः᳚ [31]</p>
<h4 id="टक-209">टीका</h4>
<p>11ब्रह्मा प्रत्याह - त्वमिति ॥ हे राजन् त्वमेव ब्रह्मासि यतस्त्वमिन्द्रोसि सर्वस्येश्वरोसि । सत्यौजाः अवितथबलः ॥</p>
<h3 id="मनतर-208">मन्त्रः</h3>
<p>ब्रह्मा ३ न् ।</p>
<h4 id="टक-210">टीका</h4>
<p>12होतारमामन्त्रयते - ब्रह्मा3न् इति ॥</p>
<ul>
<li>[ब्रह्मा3न् इति ॥ हे ब्रह्मन् इति । &lsquo;दूराद्धूते च&rsquo; इति वाक्यस्य टेरुदात्तः प्लुतश्च, &lsquo;पूर्वत्रासिद्धम्&rsquo; इति तस्यासिद्धत्वात् &lsquo;आमन्त्रितस्य&rsquo; इति षाष्ठिकमामन्त्रिताद्युदात्तत्वं प्रवर्तते &lsquo;अनुदात्तं पदमेकवर्नम्&rsquo; इति च न प्रवर्तते ॥]</li>
</ul>
<h3 id="मनतर-209">मन्त्रः</h3>
<p>त्वꣳ रा॑जन्ब्र॒ह्माऽसि॑ ।<br>
मि॒त्रो॑ऽसि सु॒शेवः॑ ।</p>
<h4 id="टक-211">टीका</h4>
<p>13स प्रत्याह - त्वमिति ॥ हे राजन् त्वमेव ब्रह्मासि, यतो मित्रोसि शर्वस्य हिंसाभ्यस्त्रातासि । सुशेवस्सुसुखः । &lsquo;आद्युदात्तं द्व्यच्छन्दसि&rsquo; इत्युत्तरपदाद्युदात्तत्वम् ॥</p>
<h3 id="मनतर-210">मन्त्रः</h3>
<p>ब्रह्मा ३ न् ।</p>
<h4 id="टक-212">टीका</h4>
<p>14उद्गातारमामन्त्रयते - ब्रह्मा3न् इति ॥</p>
<ul>
<li>[ ब्रह्मा3न् इति ॥ हे ब्रह्मन् इति । &lsquo;दूराद्धूते च&rsquo; इति वाक्यस्य टेरुदात्तः प्लुतश्च, &lsquo;पूर्वत्रासिद्धम्&rsquo; इति तस्यासिद्धत्वात् &lsquo;आमन्त्रितस्य&rsquo; इति षाष्ठिकमामन्त्रिताद्युदात्तत्वं प्रवर्तते &lsquo;अनुदात्तं पदमेकवर्नम्&rsquo; इति च न प्रवर्तते ]</li>
</ul>
<h3 id="मनतर-211">मन्त्रः</h3>
<p>ब्रह्मा ३ न् , त्वꣳ रा॑जन्ब्र॒ह्माऽसि॒ वरु॑णोऽसि स॒त्यध॑र्मा  ।</p>
<h4 id="टक-213">टीका</h4>
<p>15 स प्रत्याह - त्वमिति ॥ हे राजन् त्वमेव ब्रह्मासि, यतस्त्वं वरुणोसि वारयिता शत्रूणां पापचोरव्याघ्रादीनां वारयितासि । सत्यधर्मा सत्यस्वभावः । &lsquo;धर्मादनिच्केवलात्&rsquo; ॥</p>
<h3 id="मनतर-212">मन्त्रः</h3>
<p>इन्द्र॑स्य॒ वज्रो॑ऽसि, वार्त्र॑घ्नः ।<br>
तेन॑ मे रध्य।</p>
<h4 id="टक-214">टीका</h4>
<p>16ब्रह्मा स्फ्यं राज्ञे प्रयच्छति - इन्द्रस्येति ॥ व्याख्यातम् ।</p>
<ul>
<li>रथमुपावहरति - इन्द्रस्येति यजुषा ॥ इन्द्रस्य यो वज्रस्स एव त्वमसि । अमित्रवधसाधनत्वसामर्थ्यात् भाव [तद्भाव?] उपचर्यते । यद्वा - वजित्वा गतो [वज गतौ] वज्रः । औणादिको रः [रन्] । रथ उच्यते । इन्द्रस्य रथोसि [सीति] स्तूयते । इन्द्रस्य रथो विशेष्यते - वार्त्रघ्नः वृत्रघ्नोयं वार्त्रघ्नः । उत्सादित्वादञ् ।</li>
</ul>
<p>तस्मात्तेन वज्रेण हेतुना मम दस्यून् रध्य नाशय । यद्वा - साधयाभिमतानीति । रध हिसासिद्ध्योः, दैवादिकः ॥</p>
<h3 id="मनतर-213">मन्त्रः</h3>
<p>दिशो॒ऽभ्य॑यꣳ राजा॑ऽभूत् ।</p>
<h4 id="टक-215">टीका</h4>
<p>17पञ्चाक्षान्राज्ञे प्रयछति - दिश इति ॥ अयं राजा सर्वा दिशः अभ्यभूत् अभिभवतु सर्वा दिशोधिष्ठाय स्वयमेव राजा भवत्वित्यर्थः । यद्वा - &lsquo;अभिरभागे&rsquo; इति लक्षणे अभेः कर्मप्रवचनीयत्वम् । दिशोभि सर्वासु दिक्षु अयं राजा भवति सर्वदा ॥</p>
<h3 id="मनतर-214">मन्त्रः</h3>
<p>सुश्लो॒काँ ४ सुम॑ङ्ग॒लाँ ४ सत्य॑रा॒जा ३ न् ।</p>
<h4 id="टक-216">टीका</h4>
<p>18मङ्गळ्यनाम्नो राजाह्वयति - सुश्लोकेति ॥ सङ्ग्रहीता भागदुघः क्षत्ता चेत्येते मङ्गळ्यनामानः, एषामेतानि सुश्लोकादीनि नामानि, एतैरेत आमन्त्र्यन्ते । सुश्लोकः शोभनकीर्तिः ; धनेन राज्ञश्शोभनकीर्तिहेतुत्वात् । अहं सदा सुश्लोकस्स्यामित्याह्वातुरभिप्रायः । सुमङ्गलश्शोभनमङ्गलहेतुः । निरुपसृष्टाभिप्रेतार्थसिद्धिहेतुर्मङ्गलम् । सत्यराज्ञस्सत्यो रजा येन । राज्ञस्सत्यत्वहेतुः । &lsquo;आशिषमेवैतामाशास्ते&rsquo; इत्यादिब्राह्मणम् । पूर्ववद्द्वौ उदात्तौ । &lsquo;अणोप्रगृह्यस्यानुनासिकः&rsquo; इति प्रथमद्वितीययोरन्त्य(रूप)स्यानुनासिकः ॥</p>
<h3 id="मनतर-215">मन्त्रः</h3>
<p>अ॒पान्नप्त्रे॒ स्वाहा᳚ ।</p>
<h4 id="टक-217">टीका</h4>
<p>19अथावभृथेन प्रचर्यापामन्ते जुहोति - अपां नप्त्र इति ॥ अपां चतुर्थायाग्नये स्वाहा । अद्भ्य ओषधयः, ओषधीभ्योन्नं, अन्नादग्निरिति । &lsquo;ऊडिदम्&rsquo; इति षष्ठ्युदात्ता ॥</p>
<h3 id="मनतर-216">मन्त्रः</h3>
<p>ऊ॒र्जो नप्त्रे॒ स्वाहा᳚ ।</p>
<h4 id="टक-218">टीका</h4>
<p>20विषुवति दर्भस्तम्बे जुहोति - ऊर्जो नप्त्र इति ॥ ऊर्गन्नं तस्य नप्त्रे चतुर्थाय स्वाहा । &lsquo;अन्नाद्बलं&rsquo; बलान्मथनवेगः, ततोग्निरिति । &lsquo;सावेकचः&rsquo; इत्यूर्जष्षष्ठ्युदात्ता ॥</p>
<h3 id="मनतर-217">मन्त्रः</h3>
<p>अग्नये॑ गृ॒हप॑तये॒ स्वाहा᳚ ॥ [32]</p>
<h4 id="टक-219">टीका</h4>
<p>21पुनरेत्य गार्हपत्ये जुहोति - अग्नये गृहपतये स्वाहेति । गतम् ॥</p>
<p>अष्टमे षोडशोनुवाकः ॥</p>
<h2 id="अनवक-१७-ससप-दशसङखयकहवष-बरहमणम">अनुवाकः १७ संसृपां दशसङ्ख्याकहविषां ब्राह्मणम्</h2>
<h3 id="मनतर-218">मन्त्रः</h3>
<p>आ॒ग्ने॒यम॒ष्टाक॑पाल॒न्निर्व॑पति॒
हिर॑ण्य॒न्दख्षि॑णा ।</p>
<h4 id="टक-220">टीका</h4>
<p>1एवमभिषेचनीये पञ्चम्यां संस्थिते दशपेयस्यागामिनो देवयननस्य पश्चात् संसृपां हविर्भिर्यजेत, तानि विदधाति - आग्नेयमष्टाकपालमिति ॥ षष्ठ्यामुपक्रमः । तत्र पूर्वंपूर्वं देवयजनमध्यवस्यति । यत्र पूर्वस्या आहवनीयः तत्र उत्तरस्या गार्हपत्यः । दशपेयस्य सङ्कल्पात्प्रागेवाष्टाकपालमाग्नेयं निर्वपति । हिरण्यं दक्षिणा । &lsquo;वरुणस्य सुषुवाणस्य दशधेन्द्रियं वीर्यं परापतत्&rsquo; इत्यादि ब्राह्मणम् ॥</p>
<h3 id="मनतर-219">मन्त्रः</h3>
<p>सारस्व॒तञ्च॒रुँ+++(निर्वपति)+++,
व॑थ्सत॒री दख्षि॑णा ।</p>
<h4 id="टक-221">टीका</h4>
<p>2श्वोभूते सारस्वतं चरुं निर्वपति ॥ आग्नेयस्याहवनीयायतने सारस्वतस्य गार्हपत्यायतनम् । एवमुत्तरत्र द्रष्टव्यम् । अत्र वत्सतरी द्वितीयं वयः प्राप्नुवन्ती गौर्दक्षिणा । &lsquo;वत्सोक्षा&rsquo; इति ष्टरच् ॥</p>
<h3 id="मनतर-220">मन्त्रः</h3>
<p>सावि॒त्रन्द्वाद॑शकपालम् +++(निर्वपति)+++, <br>
उपध्व॒स्तो दख्षि॑णा ।</p>
<h4 id="टक-222">टीका</h4>
<p>3श्वोभूते सावित्रं द्वादशकपालं निर्वपति ॥ तत्रोपध्वस्तो गौर्दक्षिणा अन्येन वर्णेन परिभूतो नि[ . . .भूतनि]जवर्ण इत्यर्थः ॥</p>
<h3 id="मनतर-221">मन्त्रः</h3>
<p>पौ॒ष्णञ्च॒रुꣵ +++(निर्वपति)+++,<br>
श्या॒मो दख्षि॑णा ।</p>
<h4 id="टक-223">टीका</h4>
<p>4श्वोभूते पौष्णं चरुं निर्वपति ॥ तत्र श्यामो गौर्दकिष्णा ॥</p>
<h3 id="मनतर-222">मन्त्रः</h3>
<p>बार्हस्प॒त्यञ्च॒रुꣳ +++(निर्वपति)+++,<br>
शि॑तिपृ॒ष्ठो दख्षि॑णा ।</p>
<h4 id="टक-224">टीका</h4>
<p>5श्वोभूते बार्हस्पत्यं चरुं निर्वपति ॥ तत्र शितिपृष्ठश्शुक्लपृष्ठो गौर्दक्षिणा ॥</p>
<h3 id="मनतर-223">मन्त्रः</h3>
<p>ऐन्द्रमेका॑दशकपालम् +++(निर्वपति)+++,<br>
ऋष॒भो दख्षि॑णा ।</p>
<h4 id="टक-225">टीका</h4>
<p>6श्वोभूते ऐन्द्रमेकादशकपालं निर्वपति ॥ तत्र ऋषभो दक्षिणा ॥</p>
<h3 id="मनतर-224">मन्त्रः</h3>
<p>वारु॒णन्दश॑कपालम् +++(निर्वपति)+++,<br>
म॒हानि॑रष्टो॒ दख्षि॑णा ।</p>
<h4 id="टक-226">टीका</h4>
<p>7श्वोभूते वारुणं दशकपालं निर्वपति ॥ तत्र महानिरष्टः पीडितवृषणो गौर्दकिष्णा ॥</p>
<h3 id="मनतर-225">मन्त्रः</h3>
<p>सौ॒म्यञ्च॒रुम् +++(निर्वपति)+++,<br>
ब॒भ्रुर्दख्षि॑णा ।</p>
<h4 id="टक-227">टीका</h4>
<p>8अथ दशपेये प्रक्रान्ते आतिथ्यया प्रचर्य उपसदां पुरस्तात्सौम्यं चरुं निर्वपति द्वादश्याम् ॥ तत्र बभ्रुश्श्वेतलोहितो गौर्दकिष्णा ॥</p>
<h3 id="मनतर-226">मन्त्रः</h3>
<p>त्वा॒ष्ट्रम॒ष्टाक॑पालम् +++(निर्वपति)+++,<br>
शु॒ण्ठो दख्षि॑णा ।</p>
<h4 id="टक-228">टीका</h4>
<p>9श्वोभूते त्रयोदश्यां प्रवर्ग्योपसद्भ्यां प्रचर्य सुब्रह्मण्यान्ते त्वाष्ट्रमष्टाकपालं निर्वपति ॥ तत्र शुण्ठः अल्पकायो गौर्दक्षिणा ॥</p>
<h3 id="मनतर-227">मन्त्रः</h3>
<p>वैष्ण॒वन्त्रि॑कपा॒लम् +++(निर्वपति)+++,<br>
वा॑म॒नो दख्षि॑णा ॥ [33]</p>
<h4 id="टक-229">टीका</h4>
<p>10श्वोभूते प्रवर्ग्योद्वासनात्प्राग्वैष्णवं त्रिकपालं निर्वपति ॥ तत्र वामनो ह्रस्वो गौर्दक्षिणा ॥</p>
<p>इत्यष्टमे सप्तदशोनुवाकः ॥</p>
<h2 id="अनवक-१८-दशपयतनतरमबरहमणम">अनुवाकः १८ दशपेय(तन्त्रम्)ब्राह्मणम्</h2>
<h3 id="मनतर-228">मन्त्रः</h3>
<p>स॒द्यो दी᳚ख्षयन्ति ।<br>
स॒द्यस्सोम॑ङ्क्रीणन्ति ।<br>
पुण्डरिस्र॒जाम्प्र य॑च्छति ।</p>
<h4 id="टक-230">टीका</h4>
<p>1अथ दशपेयस्य तन्त्रविशेषान् कांश्चिद्विदधाति - सद्यो दीक्षयन्तीत्यादि ॥ सद्यस्समानेह्नि । &lsquo;सद्यःपरुत्&rsquo; इति निपात्यते । दीक्षाया यद्भवति, सोमक्रयस्य च यद्भवति सर्वं समानेह्नि कुर्यात् । अशक्यं लुप्यते, शक्यं क्रियते।</p>
<p>एतदुक्तं भवति - एका दीक्षा, तिस्र उपसदः । तत्र द्वादश्यां वारुणयागानन्तरं दशपेयेन दीक्षा इत्यादि प्रथमोपसदं तदहरेव कुर्युरिति । सोमपरिवेषणं परिलुप्यते । दीक्षणीयां कृत्वा वपनदन्तधावनतूष्णींस्नानानि क्रियन्ते । &lsquo;आपो अस्मान्&rsquo; इति स्नानमारभ्य यदपवदितव्यं तस्य स्थाने श्रुतिरेवापवादं विदधाति - पुण्डरिस्रजामीति । पुण्डरीकं पद्मम् । छान्दसो वर्णविकारः, पर्यायान्तरं वा । द्वादशपुणडरीकां स्रजं प्रतिमुञ्चते यजमानस्य शरीरे बध्नाति तूष्णीम् । &lsquo;अच्&rsquo; इति योगविभागात्समासान्तः । &lsquo;अङ्गिरसस्सुवर्गं लोकं यन्तः । अप्सु दीक्षान्तपसी प्रावेशयन् । तत्पुण्डरीकमभवत्&rsquo; इत्यादि ब्राह्मणम्, &lsquo;अथास्मै क्षौममहतं&rsquo; इत्यादि आसनीहारप्रस्थापनदीक्षात् । दीक्षाव्रतं प्रायणीयक्रियया क्रियते । &lsquo;प्रायणीयाया ध्रौवादष्टौ&rsquo; इत्यादेः &lsquo;तत्सा गृहेषु निदधाति&rsquo; इत्यन्तस्य लोपः । अभिषेचनीय एव दशपेयार्थं विक्रयस्य कृतत्वात् &lsquo;देवसूर्य&rsquo; इत्यादि &lsquo;प्रजाभ्यस्त्वा ' इत्यन्तो लुप्यते ; पूर्वक्रीतत्वात् ॥</p>
<h3 id="मनतर-229">मन्त्रः</h3>
<p>द॒शभि॑र्वथ्सत॒रैस्सोम॑ङ्क्रीणाति ।</p>
<h4 id="टक-231">टीका</h4>
<p>2अथ क्रमखीशेपमाह - दशभिर्वत्सतैरिति ॥ पूर्वमेव क्रीतं पुरोहितगृहं गतं सोमं फलेन सहाहत्य &lsquo;क्षौमेण वाससोपसङ्गृह्य&rsquo; इत्यादि विस्रंसनान्तं कृत्वा सोमविक्रयेण प्रदाय दशभिर्वत्सतरैः क्रीणाति । द्वितीयं वयः प्राप्नुवन्तो वत्सतराः । &lsquo;वत्सोक्षाश्व&rsquo; इति ष्टरच् । दश वत्सतरान् सोमविक्रयिणे दक्षिणां दत्वा &lsquo;अस्मे ज्योतिः&rsquo; इत्यादि कृत्वाऽऽदत्ते सोमम् । &lsquo;मित्रो न एहि&rsquo; इत्यादि लुप्यते । &lsquo;वनेषु व्यन्तरिक्षम्&rsquo; इत्यादि कुर्यात् । ततो हस्तेन राज्ञो नयनमाप्राग्वंशात् । प्राग्वंशसमीपे यत्र कुत्रचित् सोमफले स्थापयित्वाऽऽतिथ्यं कुर्यात् । आतिथ्यान्तरं सौर्येण चरुणेष्ट्वा पौर्वाह्णिकीभ्यां प्रवर्ग्योपसद्भ्यां प्रचर्य, तदहरेवापराह्णिकीभ्यां प्रचर्य विरामः ; एवं प्रथमोपसदन्तमहस्सन्तिष्ठते ।</p>
<h3 id="मनतर-230">मन्त्रः</h3>
<p>दश॒पेयो॑ भवति ।</p>
<h4 id="टक-232">टीका</h4>
<p>दशपेयो भवतीति । एकैकस्मिन् चमसे दशदश ब्राह्मणास्सोमं पिबान्ति यस्मिन् स दशपेयः । अधिकरणे &lsquo;अचो यत्&rsquo; इति यत्, &lsquo;ईद्यति&rsquo; इतीत्वं, कृदुत्तरपदप्रकृतिस्वरत्वे &lsquo;यतो नावः&rsquo; इत्याद्युदात्तत्वम्, सप्तपर्णादिवद्वीप्साद्यर्थलाभः । पात्रसंसादनकाले प्राकृतेभ्योतिरिक्ता दश चमसाः प्रयोक्तव्याः, उन्नयनकाले चोन्नेतव्या इति ।</p>
<h3 id="मनतर-231">मन्त्रः</h3>
<p>श॒तम्ब्रा᳚ह्म॒णाᳶ पि॑बन्ति ।</p>
<h4 id="टक-233">टीका</h4>
<p>शतं ब्राह्मणाः पिबन्तीति । यत एवं चमसेचमसे दशदश ब्राह्मणः पिबन्ति, तस्मात्संहत्य शतं सोमस्य पातारस्सन्तीत्यर्थः ।</p>
<p>एतेन दशपेयार्थे वीप्सां द्योतयति । ब्राह्मणग्रहणं विशिष्टब्राह्मणपरिग्रहार्थम् । तेन सोमयाजिनः आदशमात्पुरुषादविच्छिन्नसोमपीथाः विद्यावन्तस्त्रैविद्यवृद्धा वा मीमांसादिशास्त्राभियुक्ता वाकोवाक्येतिहासादिपुराणादिज्ञाः कृछ्रचान्द्रायणादितपोनिष्ठाः पवित्रार्थेष्टियज्ञक्रतूनामाहर्तारश्च ब्राह्मणाः पातारो वेदितव्याः ।</p>
<h3 id="मनतर-232">मन्त्रः</h3>
<p>स॒प्त॒द॒शꣵं  स्तो॒त्रम्भ॑वति ।</p>
<h4 id="टक-234">टीका</h4>
<p>सप्तदशं स्तोत्रं भवतीति । सप्तदशस्तोत्रीयाः परिमाणमस्य सप्तदशम् । इदमेव स्तोत्रं स्तोमो भवति । अनुब्राह्मणं च भवति &lsquo;सप्तदशो दशपेयः&rsquo; इति ॥</p>
<h3 id="मनतर-233">मन्त्रः</h3>
<p>प्रा॒का॒शाव॑ध्व॒र्यवे᳚  ददाति ।</p>
<h4 id="टक-235">टीका</h4>
<p>3प्राकाशावित्यादि ॥ सौवर्णं दर्पणद्वयमध्वर्यवे ददाति । प्रकाशन्तेऽत्र रूपाणीति प्रकाशः । अधिकरणे घङ्, &lsquo;उपसर्गस्य घञ्यमनुष्ये&rsquo; इति दीर्घश्छान्दसो वा, थाथादिनोत्तरपदान्तोदात्तत्वम् ।</p>
<h3 id="मनतर-234">मन्त्रः</h3>
<p>स्रज॑मुद्गा॒त्रे +++(ददाति)+++।</p>
<h4 id="टक-236">टीका</h4>
<p>स्रजमित्यादि । अत्रापि हिरण्यस्रजमुद्गात्रे ददाति ।</p>
<h3 id="मनतर-235">मन्त्रः</h3>
<p>रु॒क्मꣳ होत्रे᳚  +++(ददाति)+++।</p>
<h4 id="टक-237">टीका</h4>
<p>रुक्ममिति । रुक्मं रुचकम् । हिरण्यमिति केचित् ।</p>
<h3 id="मनतर-236">मन्त्रः</h3>
<p>अश्व॑म्प्रस्तोतृप्रतिह॒र्तृभ्याम् +++(ददाति)+++।</p>
<h4 id="टक-238">टीका</h4>
<p>अश्वमिति गतम् ।</p>
<h3 id="मनतर-237">मन्त्रः</h3>
<p>द्वाद॑श पष्ठौ॒हीर्ब्र॒ह्मणे॑ +++(ददाति)+++।</p>
<h4 id="टक-239">टीका</h4>
<p>द्वादशेति । चतुर्वर्षास्स्त्रीगवीः । पष्ठं वहन्तीति &lsquo;वहेश्च&rsquo; इति ण्विः, &lsquo;वाहः&rsquo; इति ङीष्, &lsquo;वाह ऊठ्&rsquo; &lsquo;एत्येधत्यूठ्सु&rsquo; इति वृद्धिः । द्वौ च दश च द्वादश । &lsquo;अष्टनस्सङ्ख्यायाम्&rsquo; इत्यात्वम्, &lsquo;सङ्ख्या&rsquo; इति पूर्वपदप्रकृतिस्वरत्वम् ।</p>
<h3 id="मनतर-238">मन्त्रः</h3>
<p>व॒शाम्मै᳚त्रावरु॒णाय॑ +++(ददाति)+++।</p>
<h4 id="टक-240">टीका</h4>
<p>वशा वन्ध्या ।</p>
<h3 id="मनतर-239">मन्त्रः</h3>
<p>ऋ॒ष॒भम्ब्रा᳚ह्मणाच्छ॒ꣳ॒सिने᳚  +++(ददाति)+++।</p>
<h4 id="टक-241">टीका</h4>
<p>ऋषभः खेलगतिः । ब्राह्मणादाहृत्य शंसति ब्राह्मणानि शंसति वा ब्राह्मणाच्छंसीति । &lsquo;सुप्यजातौ णिनिः&rsquo;, &lsquo;ब्राह्मणाच्छंसिन उपसङ्ख्यानम्&rsquo; इति पञ्चम्या अलुक् । पक्षान्तरे छान्दसोदुगागमः ।</p>
<h3 id="मनतर-240">मन्त्रः</h3>
<p>वास॑सी नेष्टापो॒तृभ्या᳚म् +++(ददाति)+++।</p>
<h4 id="टक-242">टीका</h4>
<p>नेष्टा च पोता च नेष्टापोतारौ । &lsquo;आनङृतो द्वन्द्वे&rsquo; इत्यानङ् ।</p>
<h3 id="मनतर-241">मन्त्रः</h3>
<p>स्थूरि॑ यवाचि॒तम॑च्छावा॒काय॑  +++(ददाति)+++।</p>
<h4 id="टक-243">टीका</h4>
<p>स्थूरीति । स्थूरिः पष्ठवाट् । तत्साधर्म्याद्गोयुक्तो रथ उच्यते । यवाचितं यवा अस्मिन्नचीयन्ते यवैर्वा आचितमिति शकटमुच्यते । &lsquo;संज्ञायामनाचितादीनाम्&rsquo; इत्युत्तरपदान्तोदात्तत्वं व्यत्ययेन प्रवर्तते । अच्छाभिमुख्येन ब्रवीतीत्यच्छावाकः । &lsquo;हलश्च&rsquo; इति संज्ञायां घञ्, छान्दसो दीर्घः ।</p>
<h3 id="मनतर-242">मन्त्रः</h3>
<p>अन॒ड्वाह॑म॒ग्नीधे॑  +++(ददाति)+++।</p>
<h4 id="टक-244">टीका</h4>
<p>अनड्वाहमिति । अनो वहतीत्यनड्वान् । पृषोदरादिः । अग्निमिन्ध इत्यग्नीत् ।</p>
<h3 id="मनतर-243">मन्त्रः</h3>
<p>भार्ग॒वो होता॑ भवति  ।</p>
<h4 id="टक-245">टीका</h4>
<p>भार्गव इति । ऋत्विग्वरण एव भार्गवः भृगोरपत्यं तत्र वरितव्यः । श्रायन्तीयमिति ।</p>
<h3 id="मनतर-244">मन्त्रः</h3>
<p>श्रा॒य॒न्तीय॑म्ब्रह्मसा॒मम्भ॑वति ।</p>
<h4 id="टक-246">टीका</h4>
<p>ब्रह्मस्साम ब्रह्मसामम् । पूर्ववदच् । श्रायन्तीयं भवति &lsquo;श्रायन्त सूर्यम्&rsquo; इत्यस्यामृचि गेयं भवति । श्रायन्तशब्दोस्मिन्नस्तीति श्रायन्तीयं साम । &lsquo;मतौ छस्सूक्तसाम्नोः&rsquo; इति छः ।</p>
<h3 id="मनतर-245">मन्त्रः</h3>
<p>वारव॒न्तीय॑मग्निष्टोमसा॒मम् +++(भवति)+++।</p>
<h4 id="टक-247">टीका</h4>
<p>वारवन्तीयमिति । अग्निष्टोमस्य सामाग्निष्टोमसामं, येनाग्निष्टोमस्सन्तिष्ठते । पूर्ववदच् । तद्वारवन्तीयं भवपि । &lsquo;अश्वं नत्वा वारवन्तम्&rsquo; इत्यस्यामृचि गेयं भवति । वारवन्तमित्यस्मात्पूर्ववन्मत्वर्थे छः ।</p>
<h3 id="मनतर-246">मन्त्रः</h3>
<p>सा॑रस्व॒तीर॒पो गृ॑ह्णाति ॥ [34]</p>
<h4 id="टक-248">टीका</h4>
<p>सारस्वतीरिति । सरस्वतीनाम नदी । तदीया अपो वसतीवरीर्गृह्णाति, यदा सरस्वत्यास्समीपे यजते । इतरथा सरस्वतीजलमाहृत्य बहुयाजिकुम्भस्थं गृह्णातीत्याहुः । &lsquo;ऊडिदम्&rsquo; इत्यद्भ्यो द्वितीयाया उदात्तत्वम् ॥</p>
<p>इत्यष्टमेष्टादशोनुवाकः ॥</p>
<h2 id="अनवक-१९-दशमवषट-पशदवय-सतयदत-हवष-बरहमणम">अनुवाकः १९ दिशामवेष्टि-पशुद्वय-सात्यदूत-हविषां ब्राह्मणम्</h2>
<h3 id="मनतर-247">मन्त्रः</h3>
<p>आ॒ग्ने॒यम॒ष्टाक॑पाल॒न्निर्व॑पति ।<br>
हिर॑ण्य॒न्दख्षि॑णा  ।</p>
<p>ऐन्द्रमेका॑दशकपालम् +++(निर्वपति)+++ ।<br>
ऋष॒भो दख्षि॑णा ।</p>
<p>वैश्वदे॒वञ्च॒रुम् +++(निर्वपति)+++ ।<br>
पि॒शङ्गी॑ पष्ठौ॒ही दख्षि॑णा   ।</p>
<p>मैत्रावरु॒णीमा॒मिख्षां +++(निर्वपति)+++ ।  <br>
व॒शा दख्षि॑णा</p>
<p>बार्हस्प॒त्यञ्च॒रुं+++(निर्वपति)+++ ।<br>
शि॑तिपृ॒ष्ठो दख्षि॑णा   ।</p>
<h4 id="टक-249">टीका</h4>
<p>1अथ पञ्चहविषामवेष्ट्योदवस्यति, तां विदधाति - आग्नेयमित्यादि ॥ &lsquo;ईश्वरो वा एष दिशोनून्मदितोः&rsquo; इत्यादि ब्राह्मणम् । आग्नेयैन्द्रवैश्वदेवमैत्रावरुणबार्हस्पत्यानि पञ्च हवींषि निर्वपति । हिरण्यऋषभपष्ठौहीवशाशितिपृष्ठेत्येतानि दक्षिणाकाले देयनि । सन्तिष्ठते दशपेयः । &lsquo;एतया दिशामवेष्ट्या तेजस्कामो ब्राह्मणो राजन्यो वा वैश्यो वा&rsquo; इत्ययज्ञसंयुक्तं केचिदाहुः ॥</p>
<h3 id="मनतर-248">मन्त्रः</h3>
<p>आदि॒त्याम्म॒ल्॒हाङ्ग॒र्भिणी॒मा ल॑भते मारु॒तीम्पृश्ञि॑म्पष्ठौ॒हीम् ।</p>
<h4 id="टक-250">टीका</h4>
<p>2अथ यस्यां दशपेयासमाप्तिस्तस्यां प्रथमायामपराह्णे द्विपशुना पशुबन्धेन यजते, तं विदधाति - आदित्यां मल्हामिति ॥ आदित्यो देवता । &lsquo;दित्यदित्यादित्य&rsquo; इति ण्यः । मल्हा मणिला अजा, यस्या ग्रीवायां मणिवन्मांसद्वयमवलम्बते । तादृशीं गर्भिणीमालभेत । मारुतीं च पृश्निं श्वेतवर्णां पष्ठौहीम् । उक्ता पष्ठौही ॥</p>
<h4 id="टक-251">टीका</h4>
<p>अ॒श्विभ्या᳚म्पू॒ष्णे पु॑रो॒डाश॒न्द्वाद॑शकपाल॒न्निर्व॑पति ।</p>
<h4 id="टक-252">टीका</h4>
<p>3श्वोभूते द्वितीयायां सात्यदूतानां त्रिहविषेष्ट्या यजते, तां विदधाति - अश्विभ्यामित्यादि ॥ अश्विनौ पूषा च सम्भूय देवते । &lsquo;अश्विभ्यां पूष्णे जुष्टं निर्वपामि&rsquo; इति निर्वापः । पूष्ण इत्याद्युदात्तनिवृत्तिस्वरेण चतुर्थ्या उदात्तत्वम् ।</p>
<h4 id="टक-253">टीका</h4>
<p>सर॑स्वते सत्य॒वाचे॑ च॒रुम् +++(निर्वपति)+++ ।</p>
<h4 id="टक-254">टीका</h4>
<p>सरस्वान् सत्यवाङ्नाम देवता । सत्यं वक्ति सत्यवाक् । &lsquo;क्विब्वचि&rsquo; इत्यादिना क्विब्दीर्घौ, कृदुत्तरपदप्रकृतिस्वरत्वम्, &lsquo;अन्तोदात्तादुत्तरपदात्&rsquo; इति विभक्त्युदात्तत्वं नित्यसमासत्वान्न भवति । बहुव्रीहौ त्रिचक्रादित्वादुत्तरपदान्तोदात्तत्वम्, &lsquo;अन्यतरस्यां&rsquo; इति वचनाद्विभक्त्युदात्तत्वाभावः ।</p>
<h3 id="मनतर-249">मन्त्रः</h3>
<p>स॒वि॒त्रे स॒त्यप्र॑सवाय पुरो॒डाश॒न्द्वाद॑शकपालान्
+++(निर्वपति)+++।</p>
<p>+++(स॒वि॒त्रे स॒त्यप्र॑सवाय)+++ तिसृध॒न्वꣳ शु॑ष्कदृ॒तिर्दख्षि॑णा ॥ [35]</p>
<h4 id="टक-255">टीका</h4>
<p>सवित्रे । &lsquo;उदात्तयणः&rsquo; इति विभक्त्युदात्तत्वम् । सत्यप्रसवाय सत्याभ्यनुज्ञानाय तिसृधन्वं शुष्कदृतिश्च दक्षिणा । तिसृभिरिषुभिर्युक्तं धनुः तिसृधन्वम् । शुष्का केवला दृतिश्शुष्कदृतिः ॥</p>
<p>इत्यष्टमे एकोनविंशोनुवाकः ॥</p>
<h2 id="अनवक-२०-परयज-हवष">अनुवाकः २० प्रयुजां हवींषि</h2>
<h3 id="मनतर-250">मन्त्रः</h3>
<p>आ॒ग्ने॒यम॒ष्टाक॑पाल॒न्निर्व॑पति सौ॒म्यञ्च॒रुम् ।</p>
<p>सा॑वि॒त्रन्द्वाद॑शकपालम् +++(निर्वपति)+++।<br>
बार्हस्प॒त्यञ्च॒रुम् ।</p>
<p>त्वा॒ष्ट्रम॒ष्टाक॑पालम् +++(निर्वपति)+++।</p>
<h4 id="टक-256">टीका</h4>
<p>1तस्मिन्नपराह्णे षड्बिः प्रयुजां हविर्भिर्यजते, तानि विदधाति - आग्नेयमिति ॥ प्रयुजां हविर्भिर्यक्ष्ये इति सङ्कल्पः । षड्ढविष्क एको यज्ञ इति आग्नेयेष्ट्यन्ते सत्यान् दूतान् दक्षिणाद्रव्यहस्तान् प्रतिराजभ्यः प्रहिणोति । &lsquo;अभ्यषिक्षि राजाऽभूवम्&rsquo; इति चावेदनं, आगतेषु दक्षिणाद्रव्याणि ऋत्विग्भ्य एव ददाति । ततस्सौम्यसावित्रबार्हस्पत्यत्वाष्ट्रवैश्वानराणि हवींषि ।</p>
<h3 id="मनतर-251">मन्त्रः</h3>
<p>वैश्वान॒रन्द्वाद॑शकपाल॒म्‌ +++(निर्वपति)+++।</p>
<p>दख्षि॑णो रथवाहनवा॒हो दख्षि॑णा ।</p>
<h4 id="टक-257">टीका</h4>
<p>विश्वेषां नराणां सम्बन्धी वैश्वानरः । &lsquo;नरे संज्ञायाम्&rsquo; इति दीर्घत्वम् ।<br>
अत्र दक्षिणः दक्षिणतो युक्तः रथवाहनस्यासौ वाहो वाहकः गौर्दक्षिणा देया ॥</p>
<h3 id="मनतर-252">मन्त्रः</h3>
<p>[संयुक्तमन्त्रः  -  सारस्व॒तञ्च॒रुन्निर्व॑पति पौ॒ष्णञ्च॒रुम्मै॒त्रञ्च॒रुँव्वा॑रु॒णञ्च॒रुङ्ख्षै᳚त्रप॒त्यञ्च॒रुमा॑दि॒त्यञ्च॒रुमुत्त॑रो रथवाहनवा॒हो दख्षि॑णा ॥]</p>
<p>सारस्व॒तञ्च॒रुन्निर्व॑पति ।</p>
<p>पौ॒ष्णञ्च॒रुम् +++(निर्वपति)+++।</p>
<p>मै॒त्रञ्चरुम् +++(निर्वपति)+++।</p>
<p>वा॑रु॒णञ्च॒रुम्  +++(निर्वपति)+++।</p>
<p>ख्षै᳚त्रप॒त्यञ्च॒रुम्  +++(निर्वपति)+++।</p>
<p>आ॑दि॒त्यञ्च॒रुम् +++(निर्वपति)+++।</p>
<p>उत्त॑रो रथवाहनवा॒हो दख्षि॑णा ॥ [36]</p>
<h4 id="टक-258">टीका</h4>
<p>2श्वोभूते सारस्वतादीभिः प्रयुजां हविर्भिर्यजते, तानि विदधाति - सारस्वतं चरुमित्यादि ॥ सारस्वतपौष्णमैत्रवारुणक्षैत्रपत्यादित्यानि हवींषि । अत्र उत्तरः उत्तरतो युक्तः रथवाहनवाहो बलीवर्दो दक्षिणा देया । &lsquo;आग्नेयमष्टाकपालं निर्वपति । तस्माच्छिशिरे कुरुपाञ्चालाः प्राञ्चो यान्ति&rsquo; इत्यादि ब्राह्मणम् ॥</p>
<p>अथ राजसूयशेषः केशवपनीयोतिरात्रः, व्युष्टिर्द्विरात्रः, अग्निष्टोमातिरात्रः, क्षत्राणां धृतिस्त्रिष्टोमोग्निष्टोमश्चेति । सर्वोनुब्राह्मणेनावगन्तव्यः ॥</p>
<p>राजसूयस्समाप्तः ॥</p>
<p>इत्यष्टमे विंशोनुवाकः ॥</p>
<h2 id="वशवदव-कणडम---सतरमण">वैश्वदेवं काण्डम् - सौत्रामणी</h2>
<h2 id="अनवक-२१--सतरमणमनतर-सतरमणय-पश-परडशवधनबरहमणम">अनुवाकः २१  सौत्रामणीमन्त्राः सौत्रामण्यां पशु-पुरोडाशविधानब्राह्मणम्</h2>
<h3 id="मनतर-253">मन्त्रः</h3>
<p>स्वा॒द्वीन्त्वा᳚ स्वा॒दुना॑ ती॒व्रान्ती॒व्रेण॑ ।<br>
अमृता॑म॒मृते॑न सृ॒जामि॒ सम् ।।</p>
<h4 id="टक-259">टीका</h4>
<p>1अथ राजसूयेनेष्ट्वा सौत्रामण्या यजेत, तामधिकृत्योच्यते । वैश्वदेवं काण्डम् । आसरेणावेक्षन् सोमं सम्पादयति - स्वद्वीमिति । इयं गायत्री, एकादशकः पादः, अभितस्सप्तकः +++(अस्यार्थः न स्पष्टः)+++॥
सुराभिप्रायेणाह – स्वाद्वीं स्वादुरसां स्वादुना स्वादुरसेनानेन तीव्रामुत्कृष्टां त्वां तीव्रेनोत्कृष्टेनानेन । यद्वा - उत्कृष्टरसत्वं तीव्रत्वम् । तीव स्थौल्ये, औणाणादिको रप्रत्ययः । अमृतां अमृतत्वहेतुं त्वां अमृतेनामृतत्वहेतुनानेन सोमेन सोमसदृशेन प्रशस्तेन संसृजामि । पादादित्वान्न निहन्यते । &lsquo;सोममेवैनां करोति&rsquo; इत्यादिब्राह्मणम् । यद्वा - सम्यक् सृजामि सोमेन समायुत्य पादयामि । ओदनं करोमि ॥</p>
<h3 id="मनतर-254">मन्त्रः</h3>
<p>[संयुक्तमन्त्रः - सोमे॑न॒ सोमो᳚ऽस्य॒श्विभ्या᳚म्पच्यस्व॒ सर॑स्वत्यै पच्य॒स्वेन्द्रा॑य सु॒त्राम्णे॑ पच्यस्व  ]</p>
<p>सोमे॑न॒ सोमो᳚ऽसि।</p>
<p>अ॒श्विभ्या᳚म्पच्यस्व।</p>
<p>सर॑स्वत्यै पच्यस्व ।</p>
<p>इन्द्रा॑य सु॒त्राम्णे॑ पच्यस्व ।</p>
<h4 id="टक-260">टीका</h4>
<p>2तामुपरिस्थितामभिमृशति - सोमोसीति ॥ सोमवत्प्रशस्तोसि । अश्विभ्यामश्व्यर्थं पच्यस्व सुरारूपेण । कर्मवद्भावात् यगात्मनेपदे, स्वयमेव पच्यस्वेति ।<br>
सरस्वत्यै पच्यस्व ।
इन्द्राय सुत्रामृणे । सुष्ठु त्रायते शत्रुभ्य इति सुत्रामा । &lsquo;आतो मनिन्&rsquo; इति मनिन् । &lsquo;एताभ्यो ह्येषा देवताभ्यः पच्यते&rsquo; इत्यादि ब्राह्मणम् । यद्वा - सोमोसि सोमसमो वा भव । पावनो भव । सुनोतेःक्रन् सुरा तत एव मन्प्रत्यये सोमः ॥</p>
<h3 id="मनतर-255">मन्त्रः</h3>
<p>पु॒नातु॑ ते परि॒स्रुत॒ꣳ॒ सोम॒ꣳ॒ सूर्य॑स्य दुहि॒ता ।<br>
वारे॑ण॒ शश्व॑ता॒ तना᳚  ॥</p>
<h4 id="टक-261">टीका</h4>
<p>3सुरां पुनाति वालेन - पुनात्विति गायत्र्या ॥ हे इन्द्र तव ते तुभ्यं वा परिस्रुतं परिस्रवणजन्मा सुरा परिस्रुक्[त्] तस्मिन्यदा प्रस्रवति सा परिस्रुक्[त्] भवति, तां पुनातु सोमं सोमीभूतां सोमवत्प्रशस्तभावमापन्नां सूर्यस्य दुहीता सूर्यो वरुण उच्यते, तस्य सुता वारुणी प्रसिद्धा सुरा । यद्वा - सूर्येण दोहनीया दुहिता करसंतापविशेषजन्मा सुराविशेषः । यद्वा - श्रद्धा सूर्यस्य दुहिता । उक्तं च शतपथे । सा पुनातु वारेण वालेन । कापीलादित्वाल्लत्वविकल्पः । शश्वता नित्येन तना विस्तीर्णेन । तृतीयायाः &lsquo;सुपां सुलुक्&rsquo; इत्याकारः । यद्वा - शश्वता वारेण । कालेन पुनातु नित्यं पुनात्विति यावत् । तना सूर्यस्य दुहिता । पचाद्यचि पृषोदरादिर्द्रष्टव्यः । यद्वा - तनेति निपातः नित्ये वर्तते शश्वता अविनाशेन वालेन नित्यं पुनात्विति । निपातनादाद्युदात्तत्वम् । यद्वा - शश्वतातना सदातनेनेत्यर्थः । शश्वतेत्याकारान्तो निपातितः । तेनाव्ययलक्षणः ट्युत्प्रत्ययः &lsquo;ट्युट्य्लौ तुट्च&rsquo; इति । प्रकृतिप्रत्यययोश्च पृथक्पदत्वं दृश्यते - यथा &lsquo;मा च ते ख्या स्म तीरिषत्&rsquo; इति ॥</p>
<h3 id="मनतर-256">मन्त्रः</h3>
<p>वा॒युᳶ पू॒तᳶ प॒वित्रे॑ण प्र॒त्यङ्ख्सोमो॒ अति॑द्रुतः ।<br>
इन्द्र॑स्य॒ युज्य॒स्सखा᳚  ॥</p>
<h4 id="टक-262">टीका</h4>
<p>4सोमातिपवितस्य सोमवामिनो वा पुनाति - वायुरिति गायत्र्या च ॥ पवित्रेणानेन पूतस्सोमः इन्द्रस्य युज्यः सखा । युजि साधुर्युज्यः युक्तस्सखा । ऐन्द्राग्नवायवादिषु सहपानभोजनत्वात्सोमविशेषणमिदम् । स सोमो वायुः वायुसदृशः वायुवत्स्वस्थानचलितः प्रत्यङ्प्रतिकूलो घनः । अतिद्रुतः अधस्ताद्गतः अतिगतो वा । यद्वा - वायुरिति । &lsquo;सुपां सुलुक्&rsquo; इति तृतीयायास्स्वादेशः । वायुना प्रत्यङ्प्रतिद्रुतः अतीतः तमेतेन पवनेन स्वस्थानस्थं करोमीति शेषः । एवमनेन कर्मणा स्वस्थानस्थित एव भवतीति ।<br>
अपरा योजना - वायुश्शरीरस्थः प्राणः पवित्रेण पावनेन सोमेन पीतेन पूतः प्रथमं शोधितः इन्द्रस्य युज्यस्सखा स प्रत्यङ् प्रतीपमतिद्रुतः स्वस्थानत्पीडितोतिक्रम्य निर्गतः सोमश्च सोतिद्रुतः । यद्वा - पूर्ववत्तृतीयायास्स्वादेशः । अनेन सोमेन स वायुरतिद्रुतः । यद्वा - सोमश्च वायुश्चेति तदुभयमनेन कर्मणा स्वस्थानस्थं भवति ॥</p>
<h3 id="मनतर-257">मन्त्रः</h3>
<p>कु॒विद॒ङ्ग यव॑मन्तो॒ यव॑ञ्चि॒द्यथा॒ दान्त्य॑नुपू॒र्वँव्वि॒यूय॑ ।<br>
इ॒हेहै॑षाङ्कृणुत॒ भोज॑नानि॒ ये ब॒र्॒हिषो॒ नमो॑वृक्ति॒न्न ज॒ग्मुः  ॥</p>
<h4 id="टक-263">टीका</h4>
<p>5सुराग्रहान्गृह्णाति - कुविदङ्गेति त्रिष्टुप् ॥ कुविदिति बहुप्रसिद्धानुवादे । अङ्गेत्यप्रातिलोम्ये बहुप्रसिद्धमेतत् सर्वानुकूलमिति द्योतयतः । किम्पुनस्तत् ? आह - यवमन्तः बहुयवाः । यवग्रहणेन यवितव्या यवमुद्गव्रीहिगोधूमादयो धान्यविशेषा गृह्यन्ते । भूम्नि मतुप् । &lsquo;यथा चित्&rsquo; इति द्वे अप्युपमानार्थे, एकानेकोपमेयत्वादुपमायाः । यवमिति जातावेकवचनम् । अयमर्थः - यथा यवादिबहुधान्यवन्तो यवादीन् सहोत्पद्यमानाननुपूर्वं परिपाट्या वियूय पृथक्कृत्य दान्ति पृथक्त्वेन स्थापयन्ति, परस्परं काण्डपलालादिभ्यो वा । दा प्लवने, आदादिकः । यवमन्तो यवं यथा तुषकणादिभ्यः पृथक्कृत्य तानि शोधयन्ति । दैप् शोधने, भौवादिकः, &lsquo;बहुलं छन्दसि&rsquo; इति शपो लुक् । तथा यूयमपि इहेह एषां भोजनानि कृणुत अस्वादुभूतं तुषादिकं पृथक्कृत्य भोजनानि भोक्तव्यानि स्वादूनि कृणुत उत्पाद्य धारयत । इहेहेति वीप्सा । सर्वत्र स्थानेस्थाने गृहेगृहे लोकेलोके वा । &lsquo;अनुदात्तं च&rsquo; इति द्वितीयस्य निघातः । वियूयेति यौतेर्ल्यपि छान्दसो दीर्घः । उक्तमेषां भोजनानि कृणुतेति, केषामित्याह - ये बर्हिषो यज्ञस्य नमोवृक्तिं नमस्कारनाशनं सान्नस्य[साङ्गस्य]नाशनं न जमुर्न गताः ये यज्ञस्य नमस्कारादिकं न नाशयन्ति अस्माकमुपकारिणः तेषां कृणुत । ये पुनर्नाशयन्ति ते त्वनेन विनाश्यन्ताम् । यथोक्तं &lsquo;नमोवृक्तिमेवैषां वृङ्क्ते&rsquo; इति । नमश्शब्दे ऊर्यादिगतित्वात् &lsquo;तादौ च निति&rsquo; इति प्रकृतिस्वरत्वम् ॥</p>
<h3 id="मनतर-258">मन्त्रः</h3>
<p>[संयुक्तमन्त्रः - आ॒श्वि॒नन्धू॒म्रमा ल॑भते सारस्व॒तम्मे॒षमै॒न्द्रमृ॑ष॒भमै॒न्द्रमेका॑दशकपाल॒न्निर्व॑पति सावि॒त्रन्द्वाद॑शकपालँव्वारु॒णन्दश॑कपाल॒ꣳ॒ सोम॑प्रतीकाᳶ पितरस्तृप्णुत॒ वड॑बा॒ दख्षि॑णा ॥ ]</p>
<p>आ॒श्वि॒नन्धू॒म्रमा ल॑भते ।<br>
सारस्व॒तम्मे॒षम्+++(आलभते)+++। <br>
ऐै॒न्द्रमृ॑ष॒भम् +++(आलभते)+++।</p>
<h4 id="टक-264">टीका</h4>
<p>6अथ त्रीन् पशून् विदधाति - आश्विनमिति ॥ आश्विनं धूम्रललाममालभते । सारस्वतं सरस्वत्यै मेषम् । ऐन्द्रमृषभम् । सुराग्रहाश्च त्रयो भवन्ति आश्विनसारस्वतैन्द्राः ॥</p>
<p>ऐ॒न्द्रमेका॑दशकपाल॒न्निर्व॑पति ।</p>
<p>सावि॒त्रन्द्वाद॑शकपालम् +++(निर्व॑पति )+++ ।</p>
<p>वारु॒णन्दश॑कपालं +++(निर्व॑पति )+++ ।</p>
<h4 id="टक-265">टीका</h4>
<p>7अथ त्रीन् पुरोडाशान्विदधाति - ऐन्द्रमेकादशकपालमिति ॥ ऐन्द्रसावित्रवारुणाः ॥</p>
<h3 id="मनतर-259">मन्त्रः</h3>
<p>सोम॑प्रतीकाᳶ पितरस्तृप्णुत ।<br>
वड॑बा॒ दख्षि॑णा  ॥[37]</p>
<h4 id="टक-266">टीका</h4>
<p>8अथ शतातृण्णायां स्थाल्यां सुराशेषमवनयति - सोमप्रतीका इति ॥ सोमप्रतीकाः सोमः प्रतीकः उपक्रमो येषां ते । हे सोमप्रभृतयः पितरस्तृप्णुत अनेन सुराशेषेण तृप्यत । व्यत्ययेन श्नुः । अस्मिन् कर्मणि वडबा अश्वा दक्षिणा । &lsquo;उत वा एषाश्वं सूते&rsquo; इति ब्राह्मणम् ॥ सौत्रामणी समाप्ता ॥</p>
<p>इत्यष्टमे एकविंशोनुवाकः ॥</p>
<h2 id="यजयकणड-वशवदवम">याज्याकाण्डं वैश्वदेवम्</h2>
<ul>
<li>सं २-२-९ अनुवाकाम्नाताम् आग्नावैष्णवसारस्वतबार्हस्पत्यमैत्रावरुणयागानां याज्यापुरोनुवाक्याः , लिङ्गेन सोमारौद्रादिषु विनियोज्या ऋचः,सं २-२-०अनुवाकाम्नातोः समारौद्रसोमापौष्णयोर्याज्यापुरोनुवाक्याश्च</li>
</ul>
<h2 id="अनवक-२२-कमयषटयजयपरनवकय">अनुवाकः २२ काम्येष्टियाज्यापुरोनुवाक्याः</h2>
<h3 id="आगनवषणवयगसय-परनवकय-१-मनतर">आग्नावैष्णवयागस्य पुरोनुवाक्या १ मन्त्रः</h3>
<h3 id="मनतर-260">मन्त्रः</h3>
<p>अग्ना॑विष्णू॒ महि॒ तद्वा᳚म्महि॒त्वँ.. .<br>
व्वी॒तङ्घृ॒तस्य॒ गुह्या॑नि॒ नाम॑ ।<br>
दमे॑दमे स॒प्त रत्ना॒ दधा॑ना॒<br>
प्रति॑ वाञ्जि॒ह्वा घृ॒तमा च॑रण्येत्  ॥</p>
<h4 id="टक-267">टीका</h4>
<p>1अथ याज्याकाण्डं वैश्वदेवम् । तत्र &lsquo;आग्नावैष्णवमेकादशपालं निर्वपेदभिचरन्त्सरस्वत्याज्यभागा स्याद्बार्हस्पत्यश्चरुः&rsquo; इत्यस्याग्नावैष्णवस्य पुरोनुवाक्या - अग्नाविष्णू महीति त्रिष्टुप् ॥<br>
हे अग्नाविष्णू महि महत् महनीयं पूजनीयम् । &lsquo;इन् सर्वधातुभ्यः&rsquo; इति महेरिन् । तत् वक्ष्यमाणं वां युवयोः महित्वं माहात्म्यं ततो युवां वीतं घृतस्य गुह्यानि नाम । &lsquo;सुपां सुलुक्&rsquo; इति शसो लुक् । आज्यसान्नाय्यपशुपुरोडाशादिगुह्यनामवन्ति घृतसम्बन्धीनि वस्तून्यश्नीतम् । वी गत्यादिषु । पादादित्वान्न निहन्यते । प्रति प्रत्येकं वां युवयोः दमेदमे गृहेगृहे सर्वेषु यज्ञगृहेषु । &lsquo;अनुदात्तं च&rsquo; इति द्वितीयस्यानुदात्तत्वम् । सप्त सृप्तानि सप्तसङ्ख्यानि वा अर्चींषि रत्ना रत्नानि रमणीयानि । &lsquo;शेश्छन्दसि&rsquo; इति लोपः । दधाना । दधानौ सन्तौ । &lsquo;सुपां सुलुक्&rsquo; इति द्विवचनस्याकारः । दधानौ वीतमिति ।<br>
किञ्च - प्रति प्रत्येकं वां युवयोः जिह्वा घृतमाचरण्येत् आभिमुख्येन प्राप्नोतु भक्षयत्वित्यर्थः । एतद्वां महिमेति पूर्वेणान्वीयते । चरण गतौ, कण्ड्वादिः ॥</p>
<h3 id="आगनवषणवयगसय-यजय-२-मनतर">आग्नावैष्णवयागस्य याज्या २ मन्त्रः</h3>
<h3 id="मनतर-261">मन्त्रः</h3>
<p>अग्ना॑विष्णू॒ महि॒ धाम॑ प्रि॒यँव्वाँ᳚व्वी॒थो घृ॒तस्य॒ गुह्या॑ जुषा॒णा ।<br>
दमे॑दमे सुष्टु॒तीर्वा॑वृधा॒ना प्रति॑ वाञ्जि॒ह्वा घृ॒तमुच्च॑रण्येत्  ॥</p>
<h4 id="टक-268">टीका</h4>
<p>2तत्रैव याज्या - अग्नाविष्णू इति त्रिष्टुप् ॥ हे अग्नाविष्णू वां युवयोः धाम स्थानं तेजो वा महि महत् महनीयं वा प्रियमिष्टं युवयोः ।<br>
किञ्च - वीथो घृतस्य गुह्या गुह्यानि स्वरूपाणि चरुपुरोडाशरूपाणि । पूर्ववच्छेर्लोपः । जुषाणा जुषमाणौ प्रीयमाणौ (अग्नीयः) शपश्श्लुः । पूर्ववदाकारः । दमेदमे । गतम् । सुष्टुतीश्शोभनस्तुतिकाः गिरः वावृधाना वावृधानौ वर्धयन्तौ दधानौ । यद्वा - सुष्टुतीः क्रिया वर्धयन्तौ । ऋत्विगादिना क्विन् । प्रवर्तयन्तौ । अन्तर्भावितण्यर्थाद्वृधेर्लट् शानच् &lsquo;बहुलं छन्दसि&rsquo; इति शपश्श्लुः, &lsquo;तुजादीनाम्&rsquo; इत्यभ्यासस्य दीर्घत्वम्, &lsquo;छन्दस्युभयथा&rsquo; इत्यार्धधातुकत्वाल्लसार्वधातुकत्वाभावः । छान्दसो वा लिटः कानजादेशः ; ताच्छीलिको वा चानश् । यस्मादेवं तस्माद्वां युवयोः जिह्वा प्रत्येकं घृतमुच्चरण्येत् प्राप्नोतु भक्षयतु ॥</p>
<h3 id="सरसवतयगसय-परनवकय-३-मनतर">सारस्वतयागस्य पुरोनुवाक्या ३ मन्त्रः</h3>
<h3 id="मनतर-262">मन्त्रः</h3>
<p>प्र णो॑ दे॒वी सर॑स्वती॒ वाजे॑भिर्वा॒जिनी॑वती । <br>
धी॒नाम॑वि॒त्र्य॑वतु ।।</p>
<h4 id="टक-269">टीका</h4>
<p>3तत्रैव &lsquo;सरस्वत्याज्यभागा&rsquo; इत्यत्र पुरोनुवाक्या - प्र ण इति गायत्री ॥ देवी सरस्वती वाजेभिः वाजैः रसैर्नोस्मान् प्रावतु प्रकर्षेण रक्षत्वन्नादि दत्वा । सरस्वती विशेष्यते - वाजिनीवती वाजवत्क्रियावती धीनां धियां अवित्री अभिमतप्रदानेन तर्पयित्री । यद्वा - धीनेति वाङ्नाम । अस्माकं धीनां वाचं प्रावतु, अभिमतप्रदानेन अवित्री पालयित्री तृप्ता वा अस्मदभिमतं शत्रुमारणं करोत्विति । यद्वा - अस्मद्दत्तैर्वाजैः पुरोडाशादिभिरन्नैः देवी प्रकर्षेणावतु । &lsquo;उपसर्गाद्बहुलम्&rsquo; इति नसो णत्वम् । धीनामिति । छान्दसो नुट्, &lsquo;नामन्यतरस्याम्&rsquo; इति नाम उदात्तत्वम् ॥</p>
<h3 id="सरसवतयगसय-यजय-४-मनतर">सारस्वतयागस्य याज्या ४ मन्त्रः</h3>
<h3 id="मनतर-263">मन्त्रः</h3>
<p>आ नो॑ दि॒वो बृ॑ह॒तः [38]  पर्व॑ता॒दा सर॑स्वती यज॒ता ग॑न्तु य॒ज्ञम् । <br>
हव॑न्दे॒वी जु॑जुषा॒णा घृ॒ताची॑ श॒ग्मान्नो॒ वाच॑मुश॒ती शृ॑णोतु  ॥</p>
<h4 id="टक-270">टीका</h4>
<p>4तत्रैव याज्या - आ न इति त्रिष्टुप् ॥ पर्वतादा इति प्रथमपादान्तः । सरस्वती देवी यजता यष्टव्या । यजेः क्तिच्[क्तः] । दिवः द्युलोकात् नः अस्माकं यज्ञमागन्तु आगच्छतु यद्यप्यनुच्छ्रिते प्रदेशे स्थिता शीघ्रमागच्च्छतु । छान्दसश्शपो लुक् ।<br>
किञ्च - बृहतो महतः अपि पर्वतादागच्छतु प्रकृष्टाद्विषमाच्च प्रदेशादागच्छत्वित्यर्थः ।<br>
किञ्च - हवमस्माकमाह्वानम् । &lsquo;भावेनुपसर्गस्य&rsquo; इत्यप्, सम्प्रसारणं च । जुजुषाणा सेवमाना प्रीयमाणा वा घृताची घृतमाज्यभागं प्रत्यञ्चती । &lsquo;चौ&rsquo; इति पूर्वपदस्य दीर्घत्वमन्तोदात्तत्त्वं च । शग्मां सुखां समर्थां वा अस्माकं स्तुतिरूपां शृणोतु उशती कामयमाना अस्मत्प्रत्तानि हवींषि स्तोत्राण्येव वा । वष्टेश्शतरि &lsquo;शतुरनुमः&rsquo; इति नद्या उदात्तत्वम् ॥</p>
<h3 id="बरहसपतययगसय-परनवकय-५-मनतर">बार्हस्पत्ययागस्य पुरोनुवाक्या ५ मन्त्रः</h3>
<h3 id="मनतर-264">मन्त्रः</h3>
<p>बृह॑स्पते जु॒षस्व॑ नो ह॒व्यानि॑ विश्वदेव्य । <br>
रास्व॒ रत्ना॑नि दा॒शुषे᳚  ॥</p>
<h4 id="टक-271">टीका</h4>
<p>5अथ तत्रैव &lsquo;बार्हस्पत्यश्चरुः&rsquo; इत्येतस्य पुरोनुवाक्या - बृहस्पत इति गायत्री ॥ हे बृहस्पते विश्वदेव्य विश्वेभ्यो देवेभ्यो हित । गवादिर्द्रष्टव्यः । अस्माकं हव्यानि जुषस्व सेवस्व । यद्वा - बृहस्पते बृहतां पते ब्रह्मन् विश्वदेव्य विश्वदेवमय हव्यानि जुषस्व सेवस्व आमन्त्रितस्य विद्यमानवत्त्वादाख्यातस्य निघाताभावे अदुपदेशाल्लसार्वधातुकानुदात्तत्वे शस्योदात्तत्वम् । सेवित्वा च दाशुषे तद्दत्तवते अस्मै यजमानाय रत्नानि रमणीयानि रास्व देहि । रातेश्छान्दसमनुदात्तत्वम्, तेनात्मनेपदम् सार्वधातुकानुदात्तत्वं च । &lsquo;दाश्वान् साह्वान्&rsquo; इति दाशेः क्वसुन्निपात्यते ॥
़</p>
<h3 id="बरहसपतययगसय-यजय-६-मनतर">बार्हस्पत्ययागस्य याज्या ६ मन्त्रः</h3>
<h3 id="मनतर-265">मन्त्रः</h3>
<p>ए॒वा पि॒त्रे वि॒श्वदे॑वाय॒ वृष्णे॑ य॒ज्ञैर्वि॑धेम॒ नम॑सा ह॒विर्भिः॑ ।   <br>
बृह॑स्पते सुप्र॒जा वी॒रव॑न्तो व॒यꣵ स्या॑म॒ पत॑यो रयी॒णाम्  ॥</p>
<h4 id="टक-272">टीका</h4>
<p>6तत्रैव याज्या - एवा पित्र इति त्रिष्टुप् ॥ एवमेव । लुगपवादस्सोर्डादेशः । पित्रे पात्रे रक्षित्रे विश्वदेवाय विश्वे देवा अस्य सन्तीति विश्वेपि देवा अस्याज्ञां कुर्वन्तीति । &lsquo;बहुव्रीहौ विश्वं संज्ञायाम्&rsquo; इति विश्वशब्दस्यान्तोदात्तत्वम् । वृष्णे वर्षित्रे । &lsquo;क्रियाग्रहणं कर्तव्यम्&rsquo; इति कर्मणस्सम्प्रदानत्वाच्चतुर्थी । इमं देवं यज्ञैर्विधेम परिचरेम । विध विधाने, तौदादिकः । नमसा नमस्कारेण हविर्भिश्च चर्वादिभिः हे बृहस्पते । किमर्थमिति चेत् ' सुप्रजाः शोभनपुत्रपौत्राः वीरवन्तोन्यैश्च शूरैश्च तद्वन्तः रयीणां धनानां च पतयस्स्याम भवेमेत्येवमर्थं परिचरेम । &lsquo;नामन्यतरस्याम्&rsquo; इति नाम उदात्तत्वम् ॥</p>
<h3 id="बरहसपतययगसय-यजयवकलप-७-मनतर">बार्हस्पत्ययागस्य याज्याविकल्पः ७ मन्त्रः</h3>
<h3 id="मनतर-266">मन्त्रः</h3>
<p>बृह॑स्पते॒ अति॒ यद॒र्यो अर्हा᳚द्द्यु॒मद्वि॒भाति॒ क्रतु॑म॒ज्जने॑षु ।   <br>
यद्दी॒दय॒च्छव॑सा [39]  ऋ॒त॒प्र॒जा॒त॒ तद॒स्मासु॒ द्रवि॑णन्धेहि चि॒त्रम्  ॥</p>
<h4 id="टक-273">टीका</h4>
<p>7तत्रैव याज्या विकल्प्यते - बृहस्पत इपि त्रिष्टुप् ॥ हे बृहस्पते अर्यस्स्वामी विद्वान्राजा वा । यद्द्रविणं अत्यर्हात् अन्यानतिक्रम्य लब्धुमर्हति । यद्वा - यत् येन विशिष्टेन धनेन द्युमद्दीप्तिमत् क्रतुमत्स्वाद्वन्नभोगादिक्रियावत् यथा तथा जनेषु विभाति विशेषेण भाति ।<br>
किञ्च - यच्च धनं शवसा बलेन अन्नेन वा दीदयत् दीप्यते शवसो हेतुभूतं भवत् लोके पूज्यते । दीदितिर्दीप्तिकर्मा, छान्दसः लेट्यडागमः, धातोरन्तोदात्तत्वम् । हे ऋतप्रजात सत्यप्रभव तत्तादृशं चित्रं चायनीयं प्रार्थनीयं द्रविणमस्मासु धेहि स्थापय देहि वा ॥</p>
<h3 id="मतरवरणयगसय-परनवकय-८-मनतर">मैत्रावरुणयागस्य पुरोनुवाक्या ८ मन्त्रः</h3>
<h3 id="मनतर-267">मन्त्रः</h3>
<p>आ नो॑ मित्रावरुणा घृ॒तैर्गव्यू॑तिमुख्षतम् ।   <br>
मध्वा॒ रजाꣳ॑सि सुक्रतू  ॥</p>
<h4 id="टक-274">टीका</h4>
<p>8&rsquo;मैत्रावरुणमेककपालं निर्वपेद्वशायै काले&rsquo; इत्यस्य पुरोनुवाक्या - आ न इति गायत्री ॥ हे मित्रावरुणा मित्रावरुणौ । पूर्ववदाकारः । घृतैरुदकैः गव्यूतिं गोप्रचारम् । गावो यूयन्ते मिश्र्यन्तेस्यामित्यधिकरणे क्तिन्, दासीभारादित्वात्पूर्वपदप्रकृतिस्वरत्वम्, &lsquo;गोर्यूतौ छन्दसि&rsquo; इत्यवादेशः । उपलक्षणं चैतत् । सर्वमप्यस्मदीयं क्षेत्रमोक्षतं आसिञ्चतं समन्तादभिवर्षतम् । यद्वा - गव्यूतिं व्रजं घृतैर्घृतदुग्धाभिस्समन्तादुक्षतं बहुदोग्ध्रीकं कुरुतम् ।<br>
किञ्च - हे सुक्रतू शोभनकर्माणौ शोभनप्रज्ञानौ वा मध्वा मधुना मधुरसेन जलेन घृतेनैव वा रजांसि लोकान् सर्वानपि समन्तादुक्षतमित्येव ॥</p>
<h3 id="मतरवरणयगसय-यजय-९-मनतर">मैत्रावरुणयागस्य याज्या ९ मन्त्रः</h3>
<h3 id="मनतर-268">मन्त्रः</h3>
<p>प्र बा॒हवा॑ सिसृतञ्जी॒वसे॑ न॒ आ नो॒ गव्यू॑तिमुख्षतङ्घृ॒तेन॑ ।     <br>
आ नो॒ जने᳚ श्रवयतँय्युवाना श्रु॒तम्मे॑ मित्रावरुणा॒ हवे॒मा  ॥</p>
<h4 id="टक-275">टीका</h4>
<p>9तत्रैव याज्या - प्र बाहवेति त्रिष्टुप् ॥ बाहोर्बलं बाहुशब्देनोच्यते । अर्श आदित्वादच् । बाहवा बाहवौ बाहुबलवन्तौ युवाम् । छान्दसं प्रत्ययात्पूर्वस्योदात्तत्वम् । प्रसिसृतमागच्छतम् । यद्वा - बाहवा बाहुबलेन सह बाहुबलवन्तावागच्छतम् । तृतीयैकवचनस्य नाभावाभावे गुणश्छान्दसः । किमर्थं ? नोस्मान् जीवसे जीवयितुम् । &lsquo;तुमर्थे सेसेन्&rsquo; इत्यसेप्रत्ययः । अस्माकं वा जीवसे जीवनाय । असुन्याद्युदात्तत्वाभावश्छान्दसः । आगत्य च नोस्माकं गव्यूतिं घृतेन समन्तादुक्षतमिति गतम् ।<br>
किञ्च - नोस्मान् जने जनेषु जनपदेषु समन्ताच्छ्रावयतम् । यद्वा - अस्माकं जनपदेषु युवयोर्बाहुबलं ख्यापयतम् । शृणोतेर्णिचि वृद्ध्यभावश्छान्दसः । हे युवाना युवानौ नित्यतरुणौ मिश्रितौ वा । पूर्ववदाकारः । हे मित्रावरुणा मित्रावरुणौ इमा इमान् अस्मदीयान् हवा हवान् आह्वानानि । पूर्ववच्छस आकारः, ह्वयतेः पूर्ववदप्सम्प्रसारणं च । श्रुतं शृणुतम् । शपो लुक्, पादादित्वान्न निहन्यते ॥</p>
<h3 id="लङगन-समरदरदष-वनयजय-ऋच">लिङ्गेन सौमारौद्रादिषु विनियोज्या ऋचः</h3>
<h3 id="मनतर-269">मन्त्रः</h3>
<p>अ॒ग्निँव्व॑ᳶ पू॒र्व्यङ्गि॒रा दे॒वमी॑डे॒ वसू॑नाम् । <br>
स॒प॒र्यन्त॑ᳶ पुरुप्रि॒यम्मि॒त्रन्न ख्षे᳚त्र॒साध॑सम्  ॥</p>
<h4 id="टक-276">टीका</h4>
<p>10अत्र मैत्रावरुणसोमारौद्रयोर्मध्ये कर्मान्तरं न श्रूयते, तेन लिङ्गक्रमाभ्यां याज्यार्थतायामसत्यां सोमारौद्रादिषु सामिधेन्यादिषु इतः परं काश्चिदृचो विनियुज्यन्ते ; यथासम्भवं  द्रष्टव्याः । तत्र - अग्निं व इत्यनुष्टुप् ॥ हे ऋत्विग्यजमानाः वः युष्मदर्थं अग्निं पूर्व्यं पूर्वैः कृतं पूर्वैराराधितं ते यौ [तया] च गिरा स्तुत्या देवमीडे याचे । यद्वा - गिरा स्तोत्रेण स्तौमि । वसूनाम् । चतुर्थ्यर्थे षष्ठी । वस्वर्थं सपर्यन्तः पूजयन्तः । सपर पूजायाम्, कण्ड्वादिः । पूजार्थमेकस्मिन् बहुवचनं, तदा ईडे इति व्यत्ययेनैकवचनम् । यद्वा - हे सपर्यन्तः । व्यत्ययेनामन्त्रिताद्युदात्तत्वम्, रभावः औणादिको वा, वसन्तानिवत् झच् । सपर्यन्तोहमीडे । अग्निर्वीशेष्यते - पुरुप्रियं बहूनां प्रियं मित्रं न मित्रमिव क्षेत्रस्य साधयितारम् ॥</p>
<h3 id="मनतर-270">मन्त्रः</h3>
<p>म॒ख्षू दे॒वव॑तो॒ रथः॑ [40] <br>
शूरो॑ वा पृ॒थ्सु कासु॑ चित् ।<br>
दे॒वानाँ॒य्य इन्मनः<br>
यज॑मान॒ इय॑ख्षति<br>
अ॒भीदय॑ज्वनो भुवत्  ॥</p>
<h4 id="टक-277">टीका</h4>
<p>11तत्र चतस्रः पङ्क्तयः पञ्चपादाः । &lsquo;देवानां य इन्मनः&rsquo; इति पादत्रयं सर्वास्वनुषज्यते । तत्र द्वेद्वे सोमारौद्रे - मक्ष्वित्यादि ॥ मक्षु शीघ्रम् । &lsquo;अन्येषामपि दृश्यते&rsquo; इति संहितायां दीर्घत्वम् । देववतः यज्वनः । स हि देववान्, देवानिष्टवान् तैस्तद्वान् भवति । रथः स रथः शीघ्रो भवति शीघ्रं गच्छति निस्सङ्गः पृत्सु सङ्ग्रामेषु शूरो वा शूरो इव । वाशब्द उपमर्थीयः । यथा शूरो विक्रान्तः पुरुषः कासुचित्पृत्सु निस्सङ्गश्शीघ्रं गच्छति एवं देववतो रथः । यद्वा - शूर इति षष्ठ्यर्थे प्रथमा । शूरस्येव रथो देववतश्शीघ्रं गच्छतीति ।</p>
<p>कः पुनरसौ देववानित्याह – य एव देवानाम्मनो भवति, यमेव देवा मन्यन्ते, देवानेव वा यो मन्यते । ईदृशो यो यजमानः इयक्षति पुनर्देवान्यष्टुमिच्छति । आदिवर्णलोपश्छान्दसः ।<br>
किञ्च - अयज्वनः अयजमानान् अभिभुवत् अभिभवदेव । तस्माद्वयमप्येवमर्थं यजामह इति । भवतेर्लेटि शपो लुक्, &lsquo;लेटोडाटौ&rsquo; इत्यडागमः, &lsquo;भूसुवोस्तिङि&rsquo; इति गुणाभावः ॥</p>
<h3 id="मनतर-271">मन्त्रः</h3>
<p>न य॑जमान रिष्यसि॒ ..
न सु॑न्वान॒ न दे॑वयः  ।<br>
[दे॒वानाँ॒य्य इन्मनः  <br>
यज॑मान॒ इय॑ख्षति    <br>
अ॒भीदय॑ज्वनो भुवत् ॥]</p>
<h4 id="टक-278">टीका</h4>
<p>12अथ द्वितीया - हे यजमान इष्ट्यादीन् कुर्वाण त्वं न रिष्यसि न हिंस्य असि । हे सुन्वान सोमानाहरन् त्वमपि न रिष्यसि । हे देवयो देवानात्मन इच्छन् पाकयज्ञादिभिः प्रचरन् त्वमपि न रिष्यसि । &lsquo;न छन्दस्यपुत्रस्य&rsquo; इतीत्वाभावः, &lsquo;क्याच्छन्दसि&rsquo; इत्युप्रत्ययः । किं कारणमित्याह - देवानां य इन्मन इत्यनुषज्यते । अयज्वानस्सोपद्रवा भवन्तीति शेषः ॥</p>
<ul>
<li>[कः पुनरसौ देववानित्याह – य एव देवानाम्मनो भवति, यमेव देवा मन्यन्ते, देवानेव वा यो मन्यते । ईदृशो यो यजमानः इयक्षति पुनर्देवान्यष्टुमिच्छति । आदिवर्णलोपश्छान्दसः । किञ्च - अयज्वनः अयजमानान् अभिभुवत् अभिभवदेव । तस्माद्वयमप्येवमर्थं यजामह इति । भवतेर्लेटि शपो लुक्, &lsquo;लेटोडाटौ&rsquo; इत्यडागमः, &lsquo;भूसुवोस्तिङि&rsquo; इति गुणाभावः ॥]</li>
</ul>
<h3 id="मनतर-272">मन्त्रः</h3>
<p>अस॒दत्र॑ सु॒वीर्य॑मु॒त त्यदा॒श्वश्वि॑यम्  ॥</p>
<p>[दे॒वानाँ॒य्य इन्मनः<br>
यज॑मान॒ इय॑ख्षति  <br>
अ॒भीदय॑ज्वनो भुवत्    ॥]</p>
<h4 id="टक-279">टीका</h4>
<p>13अथ तृतीया - असदिति ॥ असद्भवेत् । अस्तेर्लेट्यडागमः । अत्र वक्ष्यमाणे सुवीर्यं शोभनवीर्यं वलं धनं वा पुरुषे भवति । &lsquo;वीरवीर्यौ च&rsquo; इत्युत्तरपदान्तोदात्तत्वम् । उत अपि च त्यत् तदेव आश्वश्वियं आशुना अश्वसमूहेन युक्तं भवति । &lsquo;केशाश्वाभ्यां&rsquo; इति छः, छान्दसं ह्रस्वत्वं, &lsquo;परादिश्छस्दसि बहुलम्&rsquo; इत्युत्तरपदाद्युदात्तत्वम् । उपलक्षणं चैतत् हास्तिकादीनाम् । अत्रेत्युक्तम्, कुत्रेत्याह - देवानां य इन्मन इत्यनुषज्यते । अयज्वानो निश्श्रीका भवन्तीति शेषः ॥</p>
<ul>
<li>[कः पुनरसौ देववानित्याह – य एव देवानाम्मनो भवति, यमेव देवा मन्यन्ते, देवानेव वा यो मन्यते । ईदृशो यो यजमानः इयक्षति पुनर्देवान्यष्टुमिच्छति । आदिवर्णलोपश्छान्दसः । किञ्च - अयज्वनः अयजमानान् अभिभुवत् अभिभवदेव । तस्माद्वयमप्येवमर्थं यजामह इति । भवतेर्लेटि शपो लुक्, &lsquo;लेटोडाटौ&rsquo; इत्यडागमः, &lsquo;भूसुवोस्तिङि&rsquo; इति गुणाभावः ॥]</li>
</ul>
<h3 id="मनतर-273">मन्त्रः</h3>
<p>नकि॒ष्टङ्कर्म॑णा नश॒न्न प्र यो॑ष॒न्न यो॑षति  ॥</p>
<h4 id="टक-280">टीका</h4>
<p>14अथ चतुर्थी - नकिरिति ॥ तमिति प्रथमास्थाने द्वितीया । स खलु कर्मणा धर्मेण नशत् नश्यति न दुःखाभिभूतो भवति । पूर्वजन्मकृतेन पापेन कर्मणा न बाध्यते । नशेर्लेटि व्यत्ययेन शप् ।  <br>
केचिदाहुः - कर्मणेति प्रथमैकवचनस्य लुगपवादः &lsquo;सुपां सुलुक्&rsquo; इत्याकारः । नशेर्ण्यन्ताल्लेटि &lsquo;बहुलं संज्ञाछन्दसोः&rsquo; इति णिलुक् ।</p>
<h3 id="मनतर-274">मन्त्रः</h3>
<p>उप॑ ख्षरन्ति॒ सिन्ध॑वो मयो॒भुव॑ ईजा॒नञ्च॑ य॒ख्ष्यमा॑णञ्च धे॒नवः॑ । <br>
पृ॒णन्त॑ञ्च॒ पपु॑रिञ्च [41] श्र॒व॒स्यवो॑ घृ॒तस्य॒ धारा॒ उप॑ यन्ति वि॒श्वतः॑  ॥</p>
<h4 id="टक-281">टीका</h4>
<p>ईजानमिष्टवन्तं देवान् । यजेः &lsquo;लिटः कानज्वा&rsquo; इति कानच् । यक्ष्यमाणं च अचिराद्यक्ष्यमाणं यष्टुं कृताध्यवसायमिति । धेनवः देवान् प्रीणयत्यः पृणन्तश्च श्राद्धेन पितॄन् प्रीणयन्तम् । पृ प्रीतौ, श्नम् च । पपुरिञ्च पितॄणां प्रीणनशीलं च न पृणन्तमेव । &lsquo;आदृगमहनः&rsquo; इति किन्प्रत्पयः । न केवलमीजानं यक्ष्यमाणमेव अपि तु पृणन्तं च पपुरिं चेति । प्रासङ्गिकी वृत्तप्रशंसा, इष्टापूर्तकारिणां प्रशंसनात् । तदृते कर्मण्यस्य विनियोगो द्रष्टव्यः । श्रवस्यवः, श्रवोन्नं तदिच्छन्त्यः अन्नयुक्ता इत्यर्थः । &lsquo;क्याच्छन्दसि&rsquo; इत्युप्रत्ययः । काः पुनस्ता इत्याह - घृतस्य धारा अविच्छिन्नाः प्रवाहाः यथोक्तस्वभावाः यथोक्तलक्षणान् पुरुषान् उपक्षरन्ति । अपि च उपयन्ति विश्वतः सर्वाभ्यो दिग्भ्य उपागच्छन्ति ॥</p>
<h3 id="समरदरयगसय-परनवकय-१५-मनतर">सोमारौद्रयागस्य पुरोनुवाक्या १५ मन्त्रः</h3>
<h3 id="मनतर-275">मन्त्रः</h3>
<p>सोमा॑रुद्रा॒ वि वृ॑हतँ॒व्विषू॑ची॒ममी॑वा॒ या नो॒ गय॑मावि॒वेश॑ ।   <br>
आ॒रे बा॑धेथा॒न्निर्ऋ॑तिम्परा॒चैᳵ कृ॒तञ्चि॒देन॒ᳶ प्रमु॑मुक्तम॒स्मत्  ॥</p>
<h4 id="टक-282">टीका</h4>
<p>15&rsquo;यो ब्रह्मवर्चसकामस्स्यात्तस्मा एतं सोमारौद्रं चरुं निर्वपेत्&rsquo; इत्यस्य पुरोनुवाक्या - सोमारुद्रा वि वृहतमिति त्रिष्टुप् ॥ हे सोमारुद्रा सोमारुद्रौ । पूर्ववदानङ्, आकारश्च । विवृहतम् । वृहू उद्यमने, तौदादिकः । विषूचीं विष्वग्गमनाम् । कामित्याह - या अमीवा रोगस्तेजोहानिरूपः नोस्माकं गयं गृहं आविवेश ।<br>
किञ्च - आरे दूरे बाधेथां गमयतं, गमयित्वा नाशयतं, निरृतिं निकृष्टां गतिं निकृष्टगमनहेतुं पापम् । &lsquo;पातौ च&rsquo; इति गतेः प्रकृतिस्वरत्वम्, प्रादिसमासो वा । पराचैः परावृत्तिभिर्गमनैः । यथा पुनरस्मत्पार्श्वं नागच्छति तथा बाधेथाम् । निपातोयं यथा उच्चैः नीचैः । एवादित्वादन्तोदात्तत्वम् ।<br>
किञ्च - चेदर्थे चिच्छब्दः । एनः अस्माभिः कृतं चेदस्मदस्मत्तः अस्मत्सकाशात्प्रमुमुक्तं प्रकर्षेण मोचयतम् । शपश्श्लुः ॥</p>
<h3 id="समरदरयगसय-यजय-१६-मनतर">सोमारौद्रयागस्य याज्या १६ मन्त्रः</h3>
<h3 id="मनतर-276">मन्त्रः</h3>
<p>सोमा॑रुद्रा यु॒वमे॒तान्य॒स्मे विश्वा॑ त॒नूषु॑ भेष॒जानि॑ धत्तम् । <br>
अव॑ स्यतम्मु॒ञ्चतँ॒य्यन्नो॒ अस्ति॑ त॒नूषु॑ ब॒द्धङ्कृ॒तमेनो॑ अ॒स्मत्  ॥</p>
<h4 id="टक-283">टीका</h4>
<p>16तत्रैव याज्या - सोमारुद्रा युवमिति त्रिष्टुप् ॥ हे सोमारुद्रा युवं युवां एतानि भेषजानि यानि लोके सन्ति तानि विश्वा विश्वानि अस्मे अस्माकम् । &lsquo;सुपां सुलुक्&rsquo; इति शे आदेशः । तनूषु शरीरेषु धत्तं स्थापयतं, दत्तं वा ।<br>
किञ्च - नः अस्माकं तनूषु बद्धं यदस्माभिः कृतं एनः पापमस्ति तत्प्रथमं तावदस्मत् अस्मत्तः मुञ्चतं विश्लेषयितम् । तिङः परत्वान्न निहन्यते । ततो मुक्त्वा तदवस्यतं अवसाययितं विनाशयितम् । न इत्यस्य &lsquo;प्रकृत्यान्तःपादम्&rsquo; इति प्रकृतिभावः ॥</p>
<h3 id="समपषणयगसय-परनवकय-१७-मनतर">सोमापौष्णयागस्य पुरोनुवाक्या १७ मन्त्रः</h3>
<h3 id="मनतर-277">मन्त्रः</h3>
<p>सोमा॑पूषणा॒ जन॑ना रयी॒णाञ्जन॑ना दि॒वो जन॑ना पृथि॒व्याः ।   <br>
जा॒तौ विश्व॑स्य॒ भुव॑नस्य गो॒पौ दे॒वा अ॑कृण्वन्न॒मृत॑स्य॒ नाभि᳚म्  ॥</p>
<h4 id="टक-284">टीका</h4>
<p>17यदि बिभीयद्दुश्चर्मा भविष्यामीति सोमापौष्णं चरुं निर्वपेत्&rsquo; इत्यस्य पुरोनुवाक्या - सोमापूषणेति त्रिष्टुप् ॥ हे सोमापूषणौ । पूर्ववदाकारः । रयीणां धनानां जनना जननौ जनयितारौ युवाम् । &lsquo;नामन्यतरस्यां&rsquo; इति नाम उदात्तत्वम् । दिवश्च पृथिव्याश्च जनयितारौ । &lsquo;ऊडिदम्&rsquo; इति दिवो विभक्तिरुदात्ता । &lsquo;उदात्तयणः&rsquo; इति पृथिव्याः । जातौ जातमात्रावेव युवां विश्वस्य भुवनस्य भूतजातस्य गोपा गोपयितारौ । इर्दृशौ युवां देवा अकृण्वन् अकुर्वन् । अमृतस्य नाभिं नहनौ बन्धनौ ॥</p>
<h3 id="समपषणयगसय-यजय-१८-मनतर">सोमापौष्णयागस्य याज्या १८ मन्त्रः</h3>
<h3 id="मनतर-278">मन्त्रः</h3>
<p>इ॒मौ दे॒वौ जाय॑मानौ जुषन्ते॒मौ तमाꣳ॑सि गूहता॒मजु॑ष्टा । <br>
आ॒भ्यामिन्द्र॑ᳶ प॒क्वमा॒मास्व॒न्तस्सो॑मापू॒षभ्या᳚ञ्जनदु॒स्रिया॑सु ॥ [42]</p>
<h4 id="टक-285">टीका</h4>
<p>18तत्रैव याज्या - इमौ देवाविति त्रिष्टुप् ॥ इमौ देवौ सोमापूषणौ जायमानावेवावस्थितौ जुषन्त अजुषन्त सेवितवन्तः सर्वे देवाः । &lsquo;बहुलं छन्दस्यमाङ्योगेपि&rsquo; इत्यडभावः ।<br>
किञ्च - इमौ देवौ तमांसि अजुष्टा अजुष्टानि अप्रियाणि । &lsquo;शेश्छन्दसि&rsquo; इति लोपः । अजुष्टा अजुष्टौ तमोभिरसेवितारौ । पूर्ववदाकारः । गूहतामनाशयताम् । छान्दसो लिङ्, &lsquo;ऊदुपधाया गोहः&rsquo; । यद्वा - इमौ खलु सर्वस्य तमांसि गूहतां गूहयतः । लडर्थे लिङ् । किञ्च – आभ्यां सोमापूषभ्यां सह । अन्वादेशत्वेपि व्यत्ययेन निघाताभावः, &lsquo;ऊडिदम्&rsquo; इति विभक्त्युदात्तत्वमेव प्रवर्तते । आभ्यां महेन्द्रः, आमासु तरुणीषु उस्रियासु गोषु अन्तः परिपक्वं पयो जनत् जनयति उत्पादयति । जनेर्ण्यन्तात्पूर्ववल्लङ्, पूर्ववदडभावः, &lsquo;छन्दस्युभयथा&rsquo; इति शप आर्धधातुकत्वाण्णिलोपः । ताविमावेवम्महानुभावौ अस्माकं दुश्चर्मतां नाशयतां शोभनानि दत्तामित्यर्थः ॥</p>
<p>इति भट्टभास्करमिश्रविरचिते यजुर्वेदभाष्ये ज्ञानयज्ञाख्ये प्रथमे काण्डे अष्टमे प्रपाठके द्वाविंशोनुवाकः ॥
प्रपाठकस्समाप्तः काण्डश्च ॥</p>
<p>हरिः ओम् ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/8/">प्रपाठकः 8 </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: प्रपाठकः 8</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/saMskAra/issues/new" >
      प्रतिस्पन्दः
    </a>
    <div class="btn small border">
      Built on 2020 Aug 30 11:18:17 UTC. (<a href="http://google.com/search?q=11%3a18%3a17%20UTC to IST">IST</a>)</div>
    </div>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
