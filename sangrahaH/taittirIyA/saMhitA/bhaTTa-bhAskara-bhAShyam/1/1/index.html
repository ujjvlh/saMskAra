<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कारे विश्वासटिप्पणयः  | प्रपाठकः 1</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.72.0" />
    
    
      <META NAME="ROBOTS" CONTENT="INDEX, FOLLOW">
    

    <link href="/saMskAra/sangrahaH/taittirIyA/saMhitA/bhaTTa-bhAskara-bhAShyam/1/1/" rel="alternate" type="application/rss+xml" title="संस्कारे विश्वासटिप्पणयः" />
    <link href="/saMskAra/sangrahaH/taittirIyA/saMhitA/bhaTTa-bhAskara-bhAShyam/1/1/" rel="feed" type="application/rss+xml" title="संस्कारे विश्वासटिप्पणयः" />

    <meta property="og:title" content="प्रपाठकः 1" />
<meta property="og:description" content="भट्टभास्करविरचिते यजुर्वेदभाष्ये ज्ञानयज्ञाख्ये प्रथमकाण्डे प्रथमः प्रपाठकः
श्रीलक्ष्मीहयवदनपरब्रह्मणे नमः॥
  दर्शपूर्णमासाङ्गमन्त्राः आध्वर्यवाः १-१३ अनुवाकाः
 पर्वदिनकर्तव्यकर्माङ्गमन्त्राः १-३ अनुवाकाः    अनुवाकः १ शाखाहरणादिः (वत्सापाकरणम्) भट्टभास्करीयं ज्ञानयज्ञाख्यं तैत्तिरीयसंहिताभाष्यम्
यजुर्वेदभाष्यपीठिका प्रथमः काण्डः - प्रथमः प्रश्नः
ईशानस्सर्वविद्यानां भूतानां ईश्वरᳶपरः ।
पुनातु सर्वदा चास्मान् शब्दब्रह्ममयश्शिवः ॥
अत्राहुः- यदधीतमविज्ञातं निगदेनैव शब्द्यते ।
अनग्नाविव शुष्कैधो न तज्ज्वलति कर्हिचित् ॥ (नि. 1.18) इति ।
किञ्च- &lsquo;स्थाणुरयं भारहारᳵ किलाभूद् अधीत्य वेदं न विजानाति योऽर्थम् । योऽर्थज्ञ इत्सकलं भद्रमश्नुते स नाकमेति ज्ञानविधूत पाप्मा ॥ (नि." />
<meta property="og:type" content="article" />
<meta property="og:url" content="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/1/" />

<meta itemprop="name" content="प्रपाठकः 1">
<meta itemprop="description" content="भट्टभास्करविरचिते यजुर्वेदभाष्ये ज्ञानयज्ञाख्ये प्रथमकाण्डे प्रथमः प्रपाठकः
श्रीलक्ष्मीहयवदनपरब्रह्मणे नमः॥
  दर्शपूर्णमासाङ्गमन्त्राः आध्वर्यवाः १-१३ अनुवाकाः
 पर्वदिनकर्तव्यकर्माङ्गमन्त्राः १-३ अनुवाकाः    अनुवाकः १ शाखाहरणादिः (वत्सापाकरणम्) भट्टभास्करीयं ज्ञानयज्ञाख्यं तैत्तिरीयसंहिताभाष्यम्
यजुर्वेदभाष्यपीठिका प्रथमः काण्डः - प्रथमः प्रश्नः
ईशानस्सर्वविद्यानां भूतानां ईश्वरᳶपरः ।
पुनातु सर्वदा चास्मान् शब्दब्रह्ममयश्शिवः ॥
अत्राहुः- यदधीतमविज्ञातं निगदेनैव शब्द्यते ।
अनग्नाविव शुष्कैधो न तज्ज्वलति कर्हिचित् ॥ (नि. 1.18) इति ।
किञ्च- &lsquo;स्थाणुरयं भारहारᳵ किलाभूद् अधीत्य वेदं न विजानाति योऽर्थम् । योऽर्थज्ञ इत्सकलं भद्रमश्नुते स नाकमेति ज्ञानविधूत पाप्मा ॥ (नि.">

<meta itemprop="wordCount" content="17928">



<meta itemprop="keywords" content="" /><meta name="twitter:card" content="summary"/>
<meta name="twitter:title" content="प्रपाठकः 1"/>
<meta name="twitter:description" content="भट्टभास्करविरचिते यजुर्वेदभाष्ये ज्ञानयज्ञाख्ये प्रथमकाण्डे प्रथमः प्रपाठकः
श्रीलक्ष्मीहयवदनपरब्रह्मणे नमः॥
  दर्शपूर्णमासाङ्गमन्त्राः आध्वर्यवाः १-१३ अनुवाकाः
 पर्वदिनकर्तव्यकर्माङ्गमन्त्राः १-३ अनुवाकाः    अनुवाकः १ शाखाहरणादिः (वत्सापाकरणम्) भट्टभास्करीयं ज्ञानयज्ञाख्यं तैत्तिरीयसंहिताभाष्यम्
यजुर्वेदभाष्यपीठिका प्रथमः काण्डः - प्रथमः प्रश्नः
ईशानस्सर्वविद्यानां भूतानां ईश्वरᳶपरः ।
पुनातु सर्वदा चास्मान् शब्दब्रह्ममयश्शिवः ॥
अत्राहुः- यदधीतमविज्ञातं निगदेनैव शब्द्यते ।
अनग्नाविव शुष्कैधो न तज्ज्वलति कर्हिचित् ॥ (नि. 1.18) इति ।
किञ्च- &lsquo;स्थाणुरयं भारहारᳵ किलाभूद् अधीत्य वेदं न विजानाति योऽर्थम् । योऽर्थज्ञ इत्सकलं भद्रमश्नुते स नाकमेति ज्ञानविधूत पाप्मा ॥ (नि."/>

      
    

    <script src="/saMskAra/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/saMskAra\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/saMskAra\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vvasuki\/saMskAra\/edit\/master\/content\/\u0022,\u0022mainSections\u0022:[\u0022mantrah\u0022],\u0022mainsections\u0022:[\u0022mantrah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022contents\u0022:[{\u0022url\u0022:\u0022recdir:\/\/mantraH\/\u0022}],\u0022title\u0022:\u0022मन्त्राः\u0022},{\u0022contents\u0022:[{\u0022url\u0022:\u0022recdir:\/\/kalpaH\/\u0022}],\u0022title\u0022:\u0022कल्पः\u0022},{\u0022contents\u0022:[{\u0022url\u0022:\u0022recdir:\/\/sangrahaH\/\u0022}],\u0022title\u0022:\u0022सङ्ग्रहः\u0022},{\u0022contents\u0022:[{\u0022url\u0022:\u0022recdir:\/\/bloodlines\/\u0022}],\u0022title\u0022:\u0022वंशाः\u0022},{\u0022contents\u0022:[{\u0022url\u0022:\u0022recdir:\/\/nyAya-vaisheShike\/\u0022}],\u0022title\u0022:\u0022न्यायशास्त्रम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022}],\u0022title\u0022:\u0022विषयान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022https:\/\/vvasuki.github.io\/\u0022}],\u0022title\u0022:\u0022भागाः\u0022},\u0022top_bar\u0022:[{\u0022title\u0022:\u0022म\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/mantraH\/\u0022},{\u0022title\u0022:\u0022स\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/sAma\/\u0022}]}");
    let autocompletePageUrl = "\/saMskAra\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/saMskAra\/sangrahaH\/taittirIyA\/saMhitA\/bhaTTa-bhAskara-bhAShyam\/1\/1\/".replace(basePath, "/");
    pageVars.pageParams = {};
    pageVars.pageSource = "sangrahaH\/taittirIyA\/saMhitA\/bhaTTa-bhAskara-bhAShyam\/1\/1.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/saMskAra/webpack_dist/main-bundle.js"></script>
    <script src="/saMskAra/webpack_dist/transliteration-bundle.js"></script>
    <script src="/saMskAra/non_webpack_js/disqus.js"></script>
    <script src="/saMskAra/webpack_dist/ui_lib-bundle.js"></script>
    <link rel="stylesheet" href="/saMskAra/css/fonts.css">
    <link rel="stylesheet" href="/saMskAra/css/@fortawesome/fontawesome-free/css/solid.min.css">
    

    <link rel="stylesheet" href="/saMskAra/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/1/" />
    <link rel="alternate" hreflang="sa-Deva" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/1/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/1/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/1/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/1/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/1/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/1/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/1/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/1/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/1/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/1/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/1/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/1/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/1/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/1/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/1/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/1/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/1/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/1/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/1/?transliteration_target=iast" />
    
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/saMskAra/" class="btn col border">
            <i class="fas fa-gopuram ">संस्कारे विश्वासटिप्पणयः <br/> प्रपाठकः 1</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <form action="/saMskAra/search">
            <input id="titleSearchInputBox" placeholder="शीर्षिकान्विष्यताम्" name="s"><i class="btn fas fa-search "></i>
          </form>
          <a href="/saMskAra/custom_site_search/"  class="btn btn-default">Full search</a>
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
        </div>
        <div class="row col  d-flex justify-content-center">
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
        <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="प्रपाठकः 1">प्रपाठकः 1</h1>
    
    <a id="editLink" class="btn btn-primary"  href="https://github.com/vvasuki/saMskAra/edit/master/content/sangrahaH/taittirIyA/saMhitA/bhaTTa-bhAskara-bhAShyam/1/1.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p>भट्टभास्करविरचिते यजुर्वेदभाष्ये ज्ञानयज्ञाख्ये प्रथमकाण्डे प्रथमः प्रपाठकः<br>
श्रीलक्ष्मीहयवदनपरब्रह्मणे नमः॥</p>
<ul>
<li>
<p>दर्शपूर्णमासाङ्गमन्त्राः आध्वर्यवाः १-१३ अनुवाकाः</p>
<ul>
<li>पर्वदिनकर्तव्यकर्माङ्गमन्त्राः १-३ अनुवाकाः</li>
</ul>
</li>
</ul>
<h2 id="अनवक-१-शखहरणद-वतसपकरणम">अनुवाकः १ शाखाहरणादिः (वत्सापाकरणम्)</h2>
<p>भट्टभास्करीयं ज्ञानयज्ञाख्यं तैत्तिरीयसंहिताभाष्यम्</p>
<h2 id="यजरवदभषयपठक">यजुर्वेदभाष्यपीठिका</h2>
<p>प्रथमः काण्डः - प्रथमः प्रश्नः</p>
<p>ईशानस्सर्वविद्यानां भूतानां ईश्वरᳶपरः ।<br>
पुनातु सर्वदा चास्मान् शब्दब्रह्ममयश्शिवः ॥</p>
<p>अत्राहुः-
यदधीतमविज्ञातं निगदेनैव शब्द्यते ।<br>
अनग्नाविव शुष्कैधो न तज्ज्वलति कर्हिचित् ॥ (नि. 1.18) इति ।</p>
<p>किञ्च-
&lsquo;स्थाणुरयं भारहारᳵ किलाभूद् अधीत्य वेदं न विजानाति योऽर्थम् । <br>
योऽर्थज्ञ इत्सकलं भद्रमश्नुते स नाकमेति ज्ञानविधूत पाप्मा ॥  (नि. 1.18) इति ।</p>
<p>&lsquo;स्वाध्यायोऽध्येतव्यः&rsquo; (तै.आ. 2.15)<br>
इति विधिना चार्थज्ञानपर्यन्तमध्ययनं विधीयत इति न्यायसिद्धम् । श्रूयते च,<br>
&lsquo;यदेव विद्यया करोति तदेव वीर्यवत्तरं भवति&rsquo; (छा.उ. 1.1.10),<br>
&lsquo;य उ चैनमेवं वेद&rsquo; (तै.सं. 5.3.12) इति च ।</p>
<p>मन्त्राःᳶ पुनरविदितार्थाः नानुष्ठेयप्रकाशनसमर्थाः । तस्मात्प्रतिपन्नवेदार्थोऽनुष्ठाताऽभिलषितानि कर्मफलानि प्राप्नोति, न च प्रत्यवैति, इति वेदार्थः प्रतिपत्तव्यः । अत्र मनुः-<br>
सैनापत्यं च राज्यं च वेदविद्ब्राह्मणोऽर्हति ॥ (मनु. 12.100) इति ।<br>
अत्र च-
इतिहासपुराणज्ञः पदवाक्यप्रमाणवित् ।<br>
अर्थोपकारवेदी +++[अङ्गोपकारवेदी-इति पाठान्तरम्]+++च वेदार्थं ज्ञातुमर्हति ॥ <br>
इति, अनेवंविधा अल्पश्रुता नाधिक्रियन्ते ।<br>
मन्त्राणां विनियोगमक्षरविधिं छन्दांस्यृषीन्देवताः । <br>
काण्डर्षीन्निगमान्निरुक्तमितिहासाख्यायिका ब्राह्मणम् । <br>
वाक्यार्थस्वररूपवृत्तिमननन्यायांश्च वक्ष्ये पृथक्   ।<br>
शब्दानामनसूयवस्सुमनसश्शृण्वन्तु जिज्ञासवः ॥<br>
एतैष्षोडशभिस्सहैव विदितः पुंसां भवेच्छ्रेयसे । <br>
वेदार्थस्सषडङ्ग एव खलु सोऽध्येयश्श्रुतौ चोद्यते ।<br>
वाक्यार्थैकपराण्यधीत्य च भवस्वाम्यादिभाष्याण्यतो<br>
भाष्यं सर्वपथीनमेतदधुना सर्वीयमारभ्यते ॥<br>
तस्मात्-
प्रणम्य शिरसाऽऽचार्यान्बोधायनपुरस्सरान् । <br>
व्याख्यैषाऽध्वर्युवेदस्य यथाबुद्धि विधीयते ॥</p>
<p>अपि च-
&lsquo;यो हवा अविदितार्षेयच्छन्दोदैवतब्राह्मणेन मन्त्रेण याजयति वाऽध्यापयति वा स्थाणुं वर्छति गर्तं वा पद्यते प्र वा मीयते पापीयान्भवति यातयामान्यस्य छन्दांसि भवन्ति अथ यो मन्त्रेमन्त्रे वेद स सर्वमायुरेति&rsquo; (आ.ब्रा. 1.1)<br>
इत्यादिदर्शनात्प्रतिमन्त्रमृष्यादीनि ज्ञातव्यानि । अत्र मन्त्राणामृषिर्द्रष्टा । अक्षरसङ्ख्याविशेषश्छन्दः । मन्त्रवाच्योर्थो देवता । विनियोजकं ब्राह्मणम् । तत्रैकैव महती देवता अग्निवायुसूर्यरूपेण विभक्ता सर्वत्र ध्यातव्या ; तासां विभूतयः पृथिव्यन्तरिक्षद्युस्थानस्थाः अन्या अपि देवता इति नैरुक्ताः (नि. 7.5) । ताश्च प्रतिमन्त्रं लिङ्गैर्विनियोगेन च गम्यन्ते च ज्ञायन्ते च । न तासां पृथगभिधानाय प्रयत्स्यामः । ऋषयः प्रजापत्यादयः प्रतिकाण्डं भिद्यन्ते । ते च होमतर्पणाद्यर्थं च ज्ञातव्याः । तदाहुः-
अथ काण्डऋषीनेतानुदकाञ्जलिभिश्शुचिः ।<br>
अव्यग्रस्तर्पयेन्नित्यमन्नैः पर्वाष्टमीषु च ॥<br>
काण्डोपाकरणेप्वेतान्पुरस्तात्सदसस्पतेः ।<br>
जुहुयात्काण्डसमाप्तौ च श्रुतिरेषा सनातनी ॥ (काण्डानुक्रमणी 2.10-11) ॥</p>
<p>तत्र प्रजापतेर्नवकाण्डानि - पौरोडाशिकं, याजमानं, होतारः, इष्टिहौत्रं, चतुर्णां च ब्राह्मणानि, पितृमेधश्चेति । सोमस्य नवकाण्डानि - अध्वरग्रहदाक्षिणानि, तेषां त्रयाणां ब्राह्मणमेकं, वाजपेयः, तस्य च ब्राह्मणम्, सवाः, शुक्रियं &lsquo;नमो वाचे&rsquo; (तै.आ. 7.1) इत्यादिकं, तस्य च ब्राह्मणमिति ।<br>
अथाग्नेः सप्त काण्डानि - अग्न्याधेयं, पुनराधेयं, अग्न्युपस्थानं, अग्निः, तस्य च ब्राह्मणं, &lsquo;सावित्राणि जुहोति&rsquo; (तै.सं. 5.1.1) इत्यादि, तस्यैव द्वितीयं ब्राह्मणं &lsquo;यदेकेन&rsquo; (तै.सं. 5.5.1) इत्यादि, अग्निहोत्रब्राह्मणमिति ।</p>
<p>अथ विश्वेषां देवानां षोडश काण्डानि - राजसूयः, तस्य च ब्राह्मणं, काम्याः पशवः, काम्या इष्टयः, उपानुवाक्यं &lsquo;प्रजापतिरकामयत&rsquo; (तै.सं. 3.1.1) इति प्रश्नपञ्चकं, याज्याः, अश्वमेधः, तस्य च ब्राह्मणं, सत्राणि, उपहोमाः, सूक्ताणि, नक्षत्रेष्टयः, सौत्रामणिः, अच्छिद्राणि पशुहौत्रं, नरमेधः इति । सांहितीनामुपनिषदां सांहित्य उपनिषद ऋषयः &lsquo;शंनो मित्रः&rsquo; (तै.आ. 5.1) इत्यादीनाम् । याज्ञिकीनामुपनिषदां याज्ञिक्यः &lsquo;अम्भस्यपारे&rsquo; (तै.आ. 6.1.1) इत्यादीनाम् । वारुणीनां वारुणः &lsquo;सह नाववतु&rsquo; (तै.आ. 5.13) इत्यादीनाम् । इत्येवं तित्तिरिशाखायां चतुश्चत्वारिंशत्काण्डानि ।</p>
<p>अथ काठके काण्डान्यष्टौ हव्यवाडादीनाम् । तत्र हव्यवाहः चत्वारि काण्डानि ; सावित्रचित्यं, नाचिकेतचित्यं, चातुर्होत्रचित्यं, वैश्वसृजचित्यमिति । अथारुणकेतुकचित्यस्यारुणाः काण्डर्षयः ।<br>
अथ विश्वेषां देवानां द्वे काण्डे ; दिवश्श्येनेष्टयः &lsquo;तुभ्यम्&rsquo; (तै.का. 3.1) &lsquo;देवेभ्यः&rsquo; (तै.का. 3.2) इत्यनुवाकौ, अपाघेष्टयः &lsquo;तपसा&rsquo; (तै.का. 3.3) &lsquo;देवेभ्यः&rsquo; (तै.का. 3.4) इत्यनुवाकौ । अथ स्वाध्यायब्राह्मणस्य ब्रह्मा स्वयम्भूः ऋषिः । अथैकाग्निकाण्डं &lsquo;प्रसुग्मन्ता&rsquo; (तै.ए. 1.1) इति प्रश्नद्वयं वैश्वदेवाग्निमन्त्राश्च, तस्य विश्वेदेवा ऋषयः ॥<br>
अत्र च काण्डानां सङ्कीर्णत्वेपि यथाम्नायमेवाध्येयं सारस्वतत्वादस्य पाठस्य । सरस्वती हि स्वसुताय सारस्वतायेमं पाठमुपदिदेश । स च सर्वविद्यानिधिरमुमेव पाठमध्यैष्ट । तस्मादयमनतिक्रमणीय इति ।<br>
किञ्च – पूर्वं भगवता व्यासेन जगदुपकारार्थमेकीभूय स्थिता वेदाः व्यस्ताः, शाखाश्च परिच्छिन्नाः । तत्र वैशम्पायनं नाम शिष्यं यजुश्शाखानामाधिपत्ये नियुयोज । स चैतं पाठं यास्काय, यास्कश्च तित्तिरये, सोपि चोखाय, उखश्चात्रेयाय ददौ येन पदविभागश्चक्रे । अतश्चेयं शाखा आत्रेयीत्युच्यते । उक्तं च- एतानृषीन्यजुर्वेदे यः पठेद्वै स वेदवित् । (काण्डानुक्रमणी 3.134) इति ।</p>
<p>अथैषां काण्डानामाद्यवसानावगमः परस्ताद्व्याख्यानावसरे भविष्यति । अयं च वेदो विध्यर्थवादमन्त्रात्मना त्रेधा भवति । विधयश्चोदनाः । अर्थवादास्स्तुतयः । मन्त्रा अनुष्ठेयार्थप्रकाशकाः । एते च ऋग्यजुषविभागेन द्वेधा वर्तन्ते । ऋचः पादबद्धाः । अतोऽन्यानि यजूंषि । अत्राहुः-</p>
<p>पदक्रमविशेषज्ञो वर्णक्रमविचक्षणः ।<br>
स्वरमात्राविभागज्ञो गच्छेदाचार्यसंसदम् ।। (तै.प्रा. 24.6) इति ।<br>
तस्मात्-
विनियोगस्य मन्त्राणां भेदस्यर्ग्यजुषस्य च ।<br>
पदार्थस्वररूपाणामभिव्यक्त्यै च यत्यते ॥</p>
<p>[संयुक्तमन्त्रः -  इ॒षे त्वो॒र्जे त्वा॑ ]</p>
<h3 id="मनतर">मन्त्रः</h3>
<p>इ॒षे त्वा॑  ।<br>
ऊ॒र्जे त्वा॑  ।</p>
<h4 id="टक">टीका</h4>
<p>1तत्रामावास्यायां सन्नयतश्शाखामाच्छिनत्यध्वर्युः - इषे त्वोर्जेत्वेति ॥ &lsquo;उभावामिन्द्राग्नी&rsquo; (तै.सं. 1.1.14) इत्यतः प्रागितः प्रभृति ये मन्त्रास्तेषां प्रजापतिः काण्डर्षिः । अत्र केचित् युष्मच्छब्दद्वयाद्द्वे यजुषी आहुः । तदानीं छेदने द्वयोस्समुच्चयः । अपरे तु द्वितीयेन सन्नमनादि कुर्वन्ति । मन्त्रार्थस्तु - इडन्नं सर्वैरेषणीयत्वात् । इह तु सान्नाय्यलक्षणं गृह्यते । ऊर्क् रसः बलप्राणयोरुद्दीपकः । इषु इच्छायाम्, ऊर्ज बलप्राणनयोः, आभ्यां कर्मणि करणे च सम्पदादिलक्षणस्स्त्रियां क्विप्प्रत्ययः (पा.सू. 3.3.108 वा.9), उभयत्र तादर्थ्ये चतुर्थी, &lsquo;सावेकाचः&rsquo; (पा.सू. 6.1.168) इति विभक्तेरुदात्तत्वम् । हे शाखे इडर्थं त्वां छिनद्मि । ऊर्गर्थं त्वां छिनद्मि । एवं योग्यक्रियां सम्पाद्य अध्याहारेण व्याख्येयम् । प्रयोगकाले तु तदर्थस्मृतिमात्रमेव । ऊहप्रवरनामधेयेषु श्रुतपदस्थाने योग्यपदान्तरप्रयोगो युज्यत एव ॥</p>
<h3 id="मनतर-1">मन्त्रः</h3>
<p>[संयुक्तमन्त्रः  - वा॒यव॑स्स्थोपा॒यव॑स्स्थ]
वा॒यव॑स्स्थ । <br>
उपा॒यव॑स्स्थ ।     　　</p>
<h4 id="टक-1">टीका</h4>
<p>2वत्सानपाकरोति - वायवस्स्थेति ॥ केचित् आख्यातवृत्त्या द्वे यजुषी आचक्षते । वायवः गन्तारः । वातेर्गतिकर्मणः &lsquo;कृवापाजि&rsquo; (उ.सू. 1) इत्युण्प्रत्ययः । उपायवः उपगन्तारः । उपपूर्वादिणः &lsquo;छन्दसीणः&rsquo; (उ.सू. 2) इत्युण्प्रत्ययः, उभयत्र प्रत्ययस्वरेणान्तोदातत्वम्, उत्तरत्र गतिसमासे कृदुत्तरपदकृतिस्वरत्वम् । स्थेति अस्तेः पञ्चमलकाररूपम् । हे वत्साः मातृसकाशाद्गन्तारो भवत, पुनर्दोहकाले उपगन्तारो भवतेति । वायुशब्देनैषामभिधानं वाय्वधिष्ठातृकत्वमेषां प्रदर्शयितुम् । &lsquo;वायुर्वा अन्तरिक्षस्याध्यक्षाः&rsquo; (तै.ब्रा. 3.2.1) इति ब्राह्मणम् ॥</p>
<h3 id="मनतर-2">मन्त्रः</h3>
<p>दे॒वो व॑स्सवि॒ता प्रार्प॑यतु॒ श्रेष्ठ॑तमाय॒ कर्म॑णे ।</p>
<h4 id="टक-2">टीका</h4>
<p>3गोचराय गाः प्रस्थापयति - देवो व इत्यादिभिस्तिसृभिः ऋग्भिः । तत्र प्रथमया सवितारमभ्यर्थयते । इयं च द्विपदा विराड्गायत्री जागतगायत्रपादत्वादिति । षू प्रेरणे । देवस्सविता सर्वस्य प्रेरकः, येन विना तृणाग्रमपि न चलति, स युष्मान् प्रार्पयतु प्रस्थापयतु । अर्तेर्णौ पुगागमः (पा.सू. 7.3.36) । किमर्थम्? श्रेष्ठतमाय कर्मणे यज्ञाय । &lsquo;यज्ञो हि श्रेष्ठतमं कर्म&rsquo; (तै.ब्रा. 3.2.1) । प्रकर्षवतामपि पुनःप्रकर्षविवक्षायां द्वितीय आतिशायनिको भवत्येव । तृणादिभक्षणेन सान्नाय्यनिष्पत्यर्थत्वाद्यज्ञार्थं प्रेरणम् ।</p>
<h3 id="मनतर-3">मन्त्रः</h3>
<p>आ प्या॑यध्वमघ्निया देवभा॒गम् ।</p>
<h4 id="टक-3">टीका</h4>
<p>4अथ प्रस्थाप्यमाना गा एव प्रार्थयते द्वितीयया - इयं च भववसुरुद्रेशपादत्वात् मध्येज्योतिस्त्रिष्टुप् ॥ हे अघ्नियाः गावः अहननार्हाः । अहननं अघ्नः &lsquo;घञर्थे कविधानं स्थास्नापाव्यधिहनियुध्यर्थम्&rsquo; (पा.सू. 3.3.58 वा.4) इति हन्तेः कः । अघ्नमर्हन्तीति &lsquo;छन्दसि च&rsquo; (पा.सू. 5.1.67) इति घप्रत्ययः । यद्वा - &lsquo;अघ्न्यादयश्च&rsquo; (उ.सू. 561) इति यक्प्रत्ययान्तो निपात्यते । इकारश्छान्दसः । तदा गवामियं संज्ञा । सर्वदा प्रत्ययोदात्तत्वम् । इह तु आष्टमिकं &lsquo;आमन्त्रितस्य च&rsquo; (पा.सू. 8.1.19) इति सर्वानुदात्तत्वम् । देवस्येन्द्रस्य भागं सान्नाय्यलक्षणं यूयमाप्यायध्वं आप्याययत । अन्तर्भावितण्यर्थात् प्यायतेर्ण्यन्ताद्वा लोट्, &lsquo;बहुलमन्यत्रापि संज्ञाछन्दसोः&rsquo; (उ.सू. 190) इति णेर्लुक् । अण्यन्तस्याचित्तवत्कर्तृकात् &lsquo;अणावकर्मकात्&rsquo; (पा.सू. 1.3.88) इति परस्मैपदाभावः । &lsquo;ऐन्द्रं दध्यमावास्यायां&rsquo; (तै.सं. 2.5.4) इति सान्नाय्यस्यैन्द्रत्वम् । &lsquo;वत्सेभ्यश्च वै&rsquo; (तै.ब्रा. 3.2.1) इत्यादि ब्राह्मणम् । ऊर्जस्वत्त्वादिगुणयुक्ता यूयमाप्यायध्वम् । यद्वा ऊर्जस्वत्त्वादिगुणयुक्तान् युष्मान् स्तेनो मा ईशतेति । शेषत्वविवक्षायां &lsquo;अधीगर्थ&rsquo; (पा.सू. 2.3.52) इति षष्ठ्यभावः । प्रथमपक्षे &lsquo;वा छन्दसि&rsquo; (पा.सू. 6.1.106) इति पूर्वसवर्णदीर्घः ।</p>
<h3 id="मनतर-4">मन्त्रः</h3>
<p>ऊर्ज॑स्वती॒ᳶ पय॑स्वतीᳶ प्र॒जाव॑तीरनमी॒वा अ॑य॒क्ष्मा मा व॑स्स्ते॒न ई॑शत ।</p>
<h4 id="टक-4">टीका</h4>
<p>ऊर्जस्वत्यो बलवत्यः, बहुरसा वा । पयस्वत्यः बहुपयस्काः । असुन्नन्तस्याद्युदात्तत्वम् । मतुब्ङीपोरनुदात्तत्वम् । प्रजावत्यः बह्वपत्याः । &lsquo;उपसर्गे च संज्ञायाम्&rsquo; (पा.सू. 3.2.99) इति डप्रत्ययस्योदात्तत्वात् कृदुत्तरपदप्रकृतिस्वरेण प्रजाशब्दोन्तोदात्तः । अनमीवाः अरोगाः । &lsquo;शेवयह्वजिह्वाग्रीवाप्वामीवाः&rsquo; (उ.सू. 160) इति वन्प्रत्ययान्तो मिनोतेरङ्पूर्वस्यामीवशब्दो निपातितः । अमीवा उदरव्याधिः । तद्रहिता अनमीवाः । अयक्ष्माः, यक्ष्मा व्याधिः तद्रहिताः । पृथगुपादानं प्राधान्यात् । &lsquo;डाबुभाभ्यामन्यतरस्याम्&rsquo; (पा.सू. 4.1.13) इति (बहुव्रीहेः) डापि उभयत्र &lsquo;नञ्सुभ्याम्&rsquo; (पा.सू. 6.2.172) इति (बहुव्रीहौ (पा.सू. 6.2.162)) उच्यमानं उत्तरपदान्तोदात्तत्वम् । स्तेनः । स्तेन चौर्ये, इति चुरादेरच् । अपहर्ता । मा युष्माकं ईशत ईशिष्ट, स्ववशाः युष्मान् मा कार्षीत् । व्यत्ययेन च्लेरङादेशः ।</p>
<h3 id="मनतर-5">मन्त्रः</h3>
<p>माऽ॒घशꣳ॑सः ।</p>
<h4 id="टक-5">टीका</h4>
<p>किञ्च - अघशंसोपि युष्मान् मेशिष्ट मा वो जिघांसीत् । अघे पापे भक्षणलक्षणे शंसा अभिलाषो यस्य [स्या] नियोगेन सोघशंसः पापतत्परः । बहुव्रीहौ पूर्वपदप्रकृतिस्वरत्वम् । अघशब्दोयमन्तोदात्तोप्यस्ति, यथा &lsquo;अप॑ न॒श्शोशु॑चद॒घम्&rsquo; (तै.आ. 4.11) इति । अङ्घते गच्छति दानादिना । आगमशास्त्रस्यानित्यत्वात् (व्याडिपरिभाषा 76) न नुम् । पचादित्वादच् (पा.सू. 3.1.134), प्रत्ययस्वरेणान्तोदात्तत्वम् ॥</p>
<h3 id="मनतर-6">मन्त्रः</h3>
<p>रु॒द्रस्य॑ हे॒तिᳶ परि॑ वो वृणक्तु ।</p>
<h4 id="टक-6">टीका</h4>
<p>5अथ न केवलं मनुष्य एव, अपि तु देवोपि युष्मान् मा हिंसीदिति तृतीयया आशास्ते - रुद्रस्येति ॥ इयं चैकपदा त्रिष्टुप्, &lsquo;एकद्वित्रिचतुष्पदीत्युक्तपादम्&rsquo; (पि.सू. 3.7) इति वचनात् । हेतिः आयुधम् । &lsquo;ऊति यूति&rsquo; (पा.सू. 3.3.97) इत्यादिना क्तिन्नन्तोऽन्तोदात्तो निपातितः । सा रुद्रस्य हेतिः युष्मान् परिवृणक्तु सर्वतो वर्जयतु ॥</p>
<h3 id="मनतर-7">मन्त्रः</h3>
<p>ध्रु॒वा अ॒स्मिन्गोप॑तौ स्यात ब॒ह्वीः ।</p>
<h4 id="टक-7">टीका</h4>
<p>6यजमानं ध्यायति ईक्षते वा - ध्रुवा अस्मिन्नित्यृचा त्रिष्टुभैकपदया ॥ गवां पतिर्गोपतिः यजमानः । &lsquo;पत्यावैश्वर्ये&rsquo; (पा.सू. 6.2.18) इति पूर्वपदप्रकृतिस्वरत्वम् । अस्मिन् यजमाने । ध्रुवाः अविनाशाः । स्यात भवत । बह्व्यश्च सन्तानवृद्ध्या भवत । &lsquo;वा छन्दसि&rsquo; (पा.सू. 6.1.106) इति पूर्वसवर्णदीर्घता ॥</p>
<h3 id="मनतर-8">मन्त्रः</h3>
<p>यज॑मानस्य प॒शून्पा॑हि॥ [1]</p>
<h4 id="टक-8">टीका</h4>
<p>7शाखामुपगूहति - यजमानस्येति । हे शाखे यजमानस्य पशून् पाहि रक्ष । &lsquo;तास्यनुदात्तेन्ङिददुपदेशाल्लसार्वधातुकमनुदात्तमह्न्विङोः&rsquo; (पा.सू. 6.1.186) इति लसार्वधातुकानुदात्तत्वे यजमाने धातुस्वरः । &lsquo;तस्मात्सायं पशवः&rsquo; (तै.ब्रा. 3.2.1) इत्यादि ब्राह्मणम् ॥</p>
<p>इति प्रथमोनुवाकः</p>
<h2 id="अनवक-२-बरहरसतरणम">अनुवाकः २ बर्हिरास्तरणम्</h2>
<h3 id="मनतर-9">मन्त्रः</h3>
<p>य॒ज्ञस्य॑ घो॒षद॑सि ।</p>
<h4 id="टक-9">टीका</h4>
<p>1अश्वपर्शुमसिदं वाभिमन्त्रयते - यज्ञस्येति ॥ &lsquo;चतुर्थ्यर्थे बहुळं छन्दसि&rsquo; (पा.सू. 2.3.62) इति तादर्थ्ये षष्ठी । घुषेर्ण्यन्ताच्छतरि &lsquo;छन्दस्युभयथा&rsquo; (पा.सू. 3.4.117) इति शप आर्धधातुकत्वाण्णिलोपः । &lsquo;अदुपदेशात्&rsquo; (पा.सू. 6.1.186) इति शतुरनुदात्तत्वम् । उदात्तनिवृत्तिस्वरेण (पा.सू. 6.1.161) शप उदात्तत्वम् । असिदाश्वपर्श्वोः वस्तुत्वेन विवक्षितत्वान्नपुंसकत्वम् । लिङ्गव्यत्ययो वा । बर्हिर्लवनद्वारेण मयैव शीघ्रं यज्ञं सम्पादयस्वेति यज्ञार्थमाघोषयत् असीति स्तुतिः । घोषदिति धननामेति केचित् ॥</p>
<h3 id="मनतर-10">मन्त्रः</h3>
<p>[संयुक्तमन्त्रः - प्रत्यु॑ष्ट॒ꣳ॒ रख्ष॒ᳶ प्रत्यु॑ष्टा॒ अरा॑तयः ]　</p>
<p>प्रत्यु॑ष्ट॒ꣳ॒ रख्षः॑ ।</p>
<h4 id="टक-10">टीका</h4>
<p>2गार्हपत्ये प्रतितपति - प्रत्युष्टमिति ॥ केचित्तु - &lsquo;प्रत्युष्टा अरातयः&rsquo; इति गायत्र्येकपदा यजुरादिकेत्याहुः । रक्षेरसुनि अर्थविपर्यासः । &lsquo;क्षर मूर्छने&rsquo; इत्यस्य वर्णविपर्यासो वा । यदत्र छिद्रान्वेषि रक्षस्तदनेन प्रतितपनेन प्रत्युष्टं प्रतिमुखीकृत्य दग्धमस्तु । उष दाहे । &lsquo;आदितश्च&rsquo; (पा.सू. 7.2.16) इति चकारादाश्वस्तादिवदिट्प्रतिषेधः । &lsquo;गतिरनन्तरः&rsquo; (पा.सू. 6.2.49) इति पूर्वपदप्रकृतिस्वरत्वम् ।</p>
<h3 id="मनतर-11">मन्त्रः</h3>
<p>प्रत्यु॑ष्टा॒ अरा॑तयः ।</p>
<h4 id="टक-11">टीका</h4>
<p>किञ्च, अरातयोपि प्रत्युष्टास्सन्तु । रातयो धनस्य दातारस्सुहृदः । &lsquo;कृत्यल्युटो बहुळम्&rsquo; (पा.सू. 3.3.113) इति बहुलवचनात्कर्तरि क्तिन् । अतोन्येऽरातयः । अव्ययपूर्वपदप्रकृतिस्वरत्वम् (पा.सू. 6.2.2) ॥</p>
<h3 id="मनतर-12">मन्त्रः</h3>
<p>[संयुक्तमन्त्रः -   प्रेयम॑गाद्धि॒षणा॑ ब॒र्॒हिरच्छ॒ मनु॑ना कृ॒ता स्व॒धया॒ वित॑ष्टा॒ त आव॑हन्ति क॒वय॑ᳶ पु॒रस्ता᳚द्दे॒वेभ्यो॒ जुष्ट॑मि॒ह ब॒र्॒हिरा॒सदे॑ ]</p>
<p>प्रेयम॑गाद्धि॒षणा॑ ब॒र्॒हिरच्छ॒ मनु॑ना कृ॒ता स्व॒धया॒ वित॑ष्टा ।<br>
त आव॑हन्ति क॒वय॑ᳶ पु॒रस्ता᳚द्दे॒वेभ्यो॒ जुष्ट॑मि॒ह ब॒र्॒हिरा॒सदे॑ ।।</p>
<h4 id="टक-12">टीका</h4>
<p>3गार्हपत्यप्रदेशादाहवनीयं गच्छति - प्रेयमिति त्रिष्टुभा ॥<br>
इयमश्वपर्शुः प्रागात् प्राचीं गच्छति । &lsquo;छन्दसि लुङ्लङ्लिटः&rsquo; (पा.सू. 3.4.6) इति लुङ् । (किंविशिष्टा?) धिषणा धृष्टा लवने समर्था । &lsquo;धृषेर्धिष् च संज्ञायां&rsquo; (उ.सू. 249) इति क्युप्रत्ययः । बर्हिरच्छ आप्तुं मनुना प्रजापतिना सर्वस्य कर्त्रा कृता । स्वधया अन्नेन मांसलक्षणेन करणेन मनुना कर्त्रा कृता । दधातेः &lsquo;आतोनुपसर्गे कः&rsquo; (पा.सू. 3.2.3) । कृदुत्तरपदप्रकृतिस्वरत्वम् (पा.सू. 6.2.139) । वितष्टा विशेषेण तनूकृता अतिनिशिता । &lsquo;यस्य विभाषा&rsquo; (पा.सू. 7.2.15) इतीट्प्रतिषेधः । &lsquo;गतिरनन्तरः&rsquo; (पा.सू. 6.2.49) इति पूर्वपदप्रकृतिस्वरत्वम् ।<br>
कस्मात्पुनरियं प्राचीं गच्छतीत्याह - त इति ॥ ते खलु कवयो मेधाविनः यज्ञकर्मविदः पुरस्तात्पूर्वस्या दिशः बर्हिरावहन्ति । पञ्चम्यन्तादस्तातिः (पा.सू. 5.3.27) । देवेभ्यः &lsquo;षष्ठ्यर्थे चतुर्थी वक्तव्या&rsquo; (पा.सू. 2.3.62 वा 1) । देवेभ्यो जुष्टं, एवं हि क्रियमाणे देवानां प्रियं भवतीति । &lsquo;नित्यं मन्त्रे&rsquo; (पा.सू. 6.1.210) इति जुष्टशब्द आद्युदात्तः । वेदिं प्रत्यवेक्षमाणो मन्त्रशेषं ब्रवीति - इह अस्यां खलु वेद्यां, तत् लविष्यमाणं बर्हिः, आसदे आसादयितव्यम् । एवमिदमर्हति । सदेर्ण्यन्तात् &lsquo;कृत्यार्थे तवैकेन्&rsquo; (पा.सू. 3.4.14) इति केन्प्रत्ययः । &lsquo;बहुळं संज्ञाछन्दसोः&rsquo; (उ.सू. 190) इति णेर्लुक् । &lsquo;न लुमता&rsquo; (पा.सू. 1.1.63) इति वृद्ध्यभावः । कृदुत्तरपदप्रकृतिस्वरेण (&lsquo;ञ्नित्यादिः&rsquo; (पा.सू. 6.1.197) इति) नित्त्वात् आद्युदात्तः ॥
　　　</p>
<h3 id="मनतर-13">मन्त्रः</h3>
<p>दे॒वाना᳚म्परिषू॒तम॑सि ।　　　</p>
<h4 id="टक-13">टीका</h4>
<p>4प्रस्तरार्थान् दर्भान्प्रतिगृह्णाति - देवानामिति ॥ चतुर्थ्यर्थे षष्ठी (पा.सू. 2.3.62) । देवार्थं परिषूतं परिगृहीतमसि, नात्मार्थम् । अतो मामयं वृथैव हनिष्यतीति नोद्वेजितव्यम् । प्रवृद्धादेराकृतिगणत्वादुत्तरपदान्तोदात्तत्वम् (पा.सू. 6.2.147) । &lsquo;परेरभितोभावि मण्डलम्&rsquo; (पा.सू. 6.2.182) इति वा । &lsquo;अथो यथा वस्यसे&rsquo; (तै.ब्रा. 3.2.2) इत्यादि ब्राह्मणम् ॥</p>
<h3 id="मनतर-14">मन्त्रः</h3>
<p>व॒र्॒षवृ॑द्धमसि ।</p>
<h4 id="टक-14">टीका</h4>
<p>5दर्भस्तम्बमुन्मार्ष्टि - वर्षवृद्धमसीति ॥ वर्षेण वर्धितमसि । पूर्ववण्णिलुक् (उ.सू. 190) । &lsquo;तृतीया कर्मणि&rsquo; (पा.सू. 6.2.48) इति पूर्वपदप्रकृतिस्वरत्वम् । वर्षशब्द उञ्छादित्वादन्तोदात्तः (पा.सू. 6.1.160) ॥</p>
<h3 id="मनतर-15">मन्त्रः</h3>
<p>देव॑बर्हि॒र्मा त्वा॒ऽन्वङ् मा ति॒र्यक् ।</p>
<h4 id="टक-15">टीका</h4>
<p>6असिदादिना बर्हिस्संश्लेषयति - देवबर्हिरिति ॥ देवानां बर्हिः तल्पभूतम् । षाष्ठिकं &lsquo;आमन्त्रितस्य&rsquo; (पा.सू. 6.1.198) इत्याद्युदात्तत्वम् । प्रत्ययलक्षणं तत्र नास्तीति चेत् सोः व्यत्ययेन &lsquo;हल्ङ्याभ्यः&rsquo; (पा.सू. 6.1.68) इति लोपः करिष्यते । अन्वक् पर्वणोऽधस्तात् । तिर्यक् तिरश्चीनम् । यत्र क्वापि एवं त्वा माच्छिदम् । &lsquo;अहिंसायै&rsquo; (तै.ब्रा. 3.2.2) इति ब्राह्मणदर्शनात्, &lsquo;आच्छेत्ता&rsquo; इति वक्ष्यमाणत्वाच्च माशब्देन छेदनं निषिध्यते इति वेदितव्यम् ।</p>
<h3 id="मनतर-16">मन्त्रः</h3>
<p>पर्व॑ ते राध्यासम् ।</p>
<h4 id="टक-16">टीका</h4>
<p>कस्मात्पुनरन्वक् छेदादि वर्ज्यत इत्याह - पर्वेत्यादि । ते तव खलु पर्व प्ररोहस्थानं राध्यासं पुनरपि प्ररोहार्थं अविनष्टं स्थापयमीतीयमाशीः ॥</p>
<h3 id="मनतर-17">मन्त्रः</h3>
<p>आ॒च्छे॒त्ता ते॒ मा रि॑षम् ।</p>
<h4 id="टक-17">टीका</h4>
<p>7आच्छिनत्ति - आच्छेत्तेति ॥ कृदुत्तरपदप्रकृतिस्वरत्वम् । मर्यादायामाकारः । मर्यादा च विधानम् । यस्मादहं विधानेन तव छेत्ता, न तु वृथा, तस्मादहं मा रिषं विनाशं मा गाम् । रिषेर्लुङि व्यत्ययेन च्लेरङादेशः । केचिदस्य पुषादित्वमिच्छन्ति, यथा &lsquo;तेन गच्छन्नरिष्यति&rsquo; (मनु. 4.178) इति । तदा पुषादित्वादेवाङ् सिद्धः (पा.सू. 3.1.55) ॥</p>
<h3 id="मनतर-18">मन्त्रः</h3>
<p>देव॑बर्हिश्श॒तव॑ल्शँ॒व्वि रो॑ह ।</p>
<h4 id="टक-18">टीका</h4>
<p>8आच्छिन्नानभिमृशति - देवबर्हिरिति ॥ हे देवानां बर्हिः शतवल्शं अनेकप्ररोहणं यथा तथा विरोह । एकत्र पूर्वपदामन्त्रिताद्युदात्तत्वम् । अन्यत्र बहुव्रीहौ पूर्वपदप्रकृतिस्वरत्वम् (पा.सू. 6.2.1) ॥</p>
<h3 id="मनतर-19">मन्त्रः</h3>
<p>स॒हस्र॑वल्शाः॒ [2] विव॒यꣳ रु॑हेम ।</p>
<h4 id="टक-19">टीका</h4>
<p>9आत्मानं प्रत्यभिमृशति - सहस्रवल्शा इति त्रिष्टुभैकपदया ॥<br>
वयमपि सहस्रवल्शाः पुत्रपौत्राद्यनेकप्ररोहवन्तो विरुहेम विरूढा भूयास्म । &lsquo;लिङ्याशिष्यङ्&rsquo; (पा.सू. 3.1.86) इत्यङ्प्रत्ययः । यासुडादि (पा.सू. 3.4.103) । &lsquo;छन्दस्युभयथा&rsquo; (पा.सू. 3.4.117) इति सार्वधातुकत्वादिय् । यस्य लोपः (पा.सू. 6.1.66) ॥</p>
<h3 id="मनतर-20">मन्त्रः</h3>
<p>पृ॒थि॒व्यास्स॒म्पृच॑ᳶ पाहि ।</p>
<h4 id="टक-20">टीका</h4>
<p>10प्रस्तरं निदधाति - पृथिव्या इति ॥ ङीष उदात्तत्वात् &lsquo;उदात्तयणो हल्पूर्वात्&rsquo; (पा.सू. 6.1.174) इति विभक्तेरुदात्तत्वम् । संपृचन्तीति संपृचः । &lsquo;क्विप्च&rsquo; (पा.सू. 3.2.76) इति क्विप् । कृदुत्तरपदप्रकृतिस्वरत्वम् (पा.सू. 6.2.139) । नित्यसमासत्वाद्विभक्तिस्वराभावः । पृथिवीसम्पृक्तानस्मान्पाहि । दिविष्ठस्त्वम्, उपरि निधानात् ॥</p>
<h3 id="मनतर-21">मन्त्रः</h3>
<p>सु॒स॒म्भृता᳚ त्वा॒ सम्भ॑रामि ।</p>
<h4 id="टक-21">टीका</h4>
<p>11(निधनानि) सम्भरति - सुसंभृतेति ॥ सुष्ठु सम्भ्रियतेऽनयेति सुसंभृत् । पूर्ववत्क्विप् । तादृश्या रज्ज्वा त्वा त्वां सम्भरामि इतरमुष्टिभिस्सह भरामि । भृञ् भरणे, भौवादिकः ॥</p>
<h3 id="मनतर-22">मन्त्रः</h3>
<p>अदि॑त्यै॒ रास्ना॑ऽसि ।</p>
<h4 id="टक-22">टीका</h4>
<p>12रास्नां करोति - अदित्या इति ॥ षष्ठ्यर्थे चतुर्थी (पा.सू. 2.3.62 वा 1) । कर्मणि क्तिन् । अखण्डनीया पृथिवी अदितिः । अव्ययपूर्वपदप्रकृतिस्वरत्वम् (पा.सू. 6.2.2) । रास्ना शुल्बं अदित्याः रास्ना त्वमसि, यामदितिरकरोदिति स्तुतिः । सामर्थ्याच्चायं मन्त्रस्सम्भरणमन्त्रात्पूर्वो द्रष्टव्यः ॥</p>
<h3 id="मनतर-23">मन्त्रः</h3>
<p>इ॒न्द्रा॒ण्यै स॒न्नह॑नम् ।</p>
<h4 id="टक-23">टीका</h4>
<p>13सन्नह्यति - इन्द्राण्या इति ॥ सैव चतुर्थी । इन्द्रस्य पत्न्यास्सन्नहनं संयमनमसीति स्तुतिः । &lsquo;इन्द्राणी वा अग्रे देवतानां समनह्यत&rsquo; (तै.ब्रा. 3.2.2) इति ब्राह्मणम् । &lsquo;प्रथमे उदात्तयणः&rsquo; (पा.सू. 6.1.174) इति विभक्तेरुदात्तत्वम् । द्वितीये कृदुत्तरपदप्रकृतिस्वरेण &lsquo;लिति&rsquo; (पा.सू. 6.1.193) प्रत्ययात्पूर्वमुदात्तत्वम् । सन्नहनं च शुल्बान्तयोस्संश्लेषणम्; ग्रन्थिकरणस्य विधास्यमानत्वात् ॥</p>
<h3 id="मनतर-24">मन्त्रः</h3>
<p>पू॒षा ते᳚ ग्र॒न्थिङ्ग्र॑थ्नातु  ।</p>
<h4 id="टक-24">टीका</h4>
<p>14ग्रन्थिं करोति - पूषेति ॥ पूषा आदित्यस्स ते तव ग्रन्थिं ग्रथ्नातु करोतु । सामान्यग्रन्थेः विशेषग्रन्थिः कर्म ॥</p>
<h3 id="मनतर-25">मन्त्रः</h3>
<p>स ते॒ माऽऽस्था᳚त् ।</p>
<h4 id="टक-25">टीका</h4>
<p>15शुल्बान्तमुपगूहति - स ते इति ॥ सः ते तव ग्रन्थिः मा स्थात्, मा प्रदेशान्तरमातिष्ठतु यावद्विमोकं शिथिलो मा भूत् । &lsquo;गातिस्था&rsquo; (पा.सू. 2.4.77) इति सिचो लुक् ॥</p>
<h3 id="मनतर-26">मन्त्रः</h3>
<p>इन्द्र॑स्य त्वा बा॒हुभ्या॒मुद्य॑च्छे ।</p>
<h4 id="टक-26">टीका</h4>
<p>16बर्हिरुद्यच्छते - इन्द्रस्येति ॥ इन्द्रस्य बाहुभ्यां त्वा त्वां उद्यच्छे उत्क्षिपामि नात्मीयाभ्यामिति स्तुतिः । &lsquo;समुदाङ्भ्यो यमोऽग्रन्थे&rsquo; (पा.सू. 1.3.75) इत्यात्मनेपदम् ॥</p>
<h3 id="मनतर-27">मन्त्रः</h3>
<p>बृह॒स्पते᳚र्मू॒र्ध्ना ह॑रामि ।</p>
<h4 id="टक-27">टीका</h4>
<p>17शीर्षन्नधिनिधत्ते - बृहस्पतेरिति ॥ बृहस्पतेरेव मूर्ध्ना त्वां हरामि नात्मीयेनेति स्तुतिः । &lsquo;उभे वनस्पत्यादिषु युगपत्&rsquo; (पा.सू. 6.2.140) इति युगपदुभयोः प्रकृतिस्वरत्वम् । बृहच्छब्दो वृत्तिविषये आद्युदात्त इष्यते, पतिशब्दश्च । प्रत्ययाद्युदात्तत्वेन मूर्धन्शब्दोन्तोदात्तः । उदात्तनिवृत्तिस्वरेण विभक्तेरुदात्तत्वम् ॥</p>
<h3 id="मनतर-28">मन्त्रः</h3>
<p>उ॒र्व॑न्तरि॑ख्ष॒मन्वि॑हि ।</p>
<h4 id="टक-28">टीका</h4>
<p>18प्रत्यागच्छति - उर्विति गायत्र्यैकपदया ॥ उरु विस्तीर्णमन्तरिक्षं अन्विहि अनुगच्छ । महान् पन्थाः, सुखेन गच्छेति भावः ॥</p>
<h3 id="मनतर-29">मन्त्रः</h3>
<p>दे॒व॒ङ्ग॒मम॑सि । [3]</p>
<h4 id="टक-29">टीका</h4>
<p>19उपरि सादयति - देवंगममसीति ॥ देवान् गच्छतीति देवंगमम् । &lsquo;गमश्च&rsquo; (पा.सू. 3.2.47) इति खच् । श्वो देवगामि असि भवितासि । वर्तमानसामीप्ये (पा.सू. 3.3.131) लट् । तत्र हविषो धारणाद्बर्हिषो देवंगमत्वं भविता; प्रस्तरस्य त्वग्नौ प्रहरिष्यमाणत्वात् । &lsquo;दिवं गच्छ&rsquo; (तै.सं. 1.4.43) इति च मन्त्रलिङ्गम् । &lsquo;अनधस्सादयति&rsquo; (तै.ब्रा. 3.2.2) इति ब्राह्मणम् ॥</p>
<p>इति द्वितीयोनुवाकः</p>
<h2 id="अनवक-३----सननयय-पतरपरकषणद-दहनम">अनुवाकः ३    सान्नाय्यं पात्रप्रोक्षणादि (दोहनम्)</h2>
<h3 id="मनतर-30">मन्त्रः</h3>
<p>शुन्ध॑ध्व॒न्दैव्या॑य॒ कर्म॑णे देवय॒ज्यायै॑ ।</p>
<h4 id="टक-30">टीका</h4>
<p>1सान्नाय्यपात्राणि प्रोक्षति - शुन्धध्वमिति ॥ शुन्ध शुद्धौ, उदात्तेत्, व्यत्ययेनात्मनेपदम् । यद्वा, शुन्ध शौचकर्मणि ; अस्माण्ण्यन्तात्कर्मकर्तर्यात्मनेपदम् । &lsquo;यक्चिणोः प्रतिषेधे णि श्रन्धिग्रन्थि&rsquo; (पा.सू. 3.1.89 वा 1) इत्यादिना यक्प्रतिषेधः । &lsquo;बहुलं संज्ञाछन्दसोः&rsquo; (उ.सू. 190) इति णिलुक् । लसार्वधातुकानुदात्तत्वे (पा.सू. 6.1.186) धातुस्वरः । देवानामिदं दैव्यं &lsquo;देवाद्यञञौ&rsquo; (पा.सू. 4.1.85 वा 3) इति यञ्प्रत्ययः प्राग्दीव्यतीयः । ञित्त्वादाद्युदात्तत्वं । &lsquo;छन्दसि निष्टर्क्य&rsquo; (पा.सू. 3.1.123) इत्यादौ देवयज्याशब्दो यप्रत्ययान्तो निपातितः । हे पात्राणि देवयज्यात्मने दैव्याय कर्मणे शुन्धध्वं शुद्धानि भवत, स्वयमेवात्मानं शोधयतेति वा । प्राधान्यख्यापनार्था देवशब्दावृत्तिः, साकल्यार्था वा, यथा &lsquo;निधीनां त्वा निधिपतिं हवामहे&rsquo; (तै.सं. 7.4.12) इति ॥</p>
<h3 id="मनतर-31">मन्त्रः</h3>
<p>मा॒त॒रिश्व॑नो घ॒र्मो॑ऽसि ।</p>
<h4 id="टक-31">टीका</h4>
<p>2अङ्गारान्निरूहति - मातरिश्वन इति ॥ मातरि सर्वस्य परिच्छेदके अन्तरिक्षे शेत इति मातरिश्वा । &lsquo;श्वन्नुक्षन्&rsquo; (उ.सू. 157) इत्यादिना शीङः कनिन्प्रत्यये वकारोन्तादेशो निपात्यते । &lsquo;तत्पुरुषे कृति बहुलम्&rsquo; (पा.सू. 6.3.14) इत्यलुक् । निपातनसामर्थ्यादेव सप्तम्या उदात्तत्वं । वायुरुच्यते । तस्य यो घर्मः अर्ग्निवैद्युताख्यः स एव त्वमसीति पार्थिवोग्निः स्तूयते । यद्वा, घरणाधिकरणं घर्मः । घृक्षरणदीप्त्योः । क्षरणं सञ्चलनम् । घर्म इति मन्प्रत्ययान्तो निपातितः (उ.सू. 146) । वायोरपि सञ्चलनाधारभूतः अन्तरिक्षमेव त्वमसीति कुम्भ्याधारोङ्गारस्स्तूयते धारणसामर्थ्यख्यापनार्थम् । &lsquo;अन्तरिक्षं वै मातरिश्वनो घर्मः । एषां लोकानां विधृत्यै&rsquo; (तै.ब्रा. 3.2.3) इत्यादि ब्राह्मणम् ॥</p>
<h3 id="मनतर-32">मन्त्रः</h3>
<p>[संयुक्तमन्त्रः -   द्यौर॑सि पृथि॒व्य॑सि वि॒श्वधा॑या असि   ]</p>
<p>द्यौर॑सि । <br>
पृ॒थि॒व्य॑सि । <br>
वि॒श्वधा॑या असि ।</p>
<h4 id="टक-32">टीका</h4>
<p>3सान्नाय्यतपनीमधिश्रयति - द्यौरसीति ॥ द्युप्रभृतीनां कार्यभूता स्थाली कारणात्मना स्तूयते । &lsquo;दिवश्च ह्येषा पृथिव्याश्च संभृता&rsquo; (तै.ब्रा. 3.2.3) इति ब्राह्मणम् । लोकाधिकाराद्विश्वधाया इत्यन्तरिक्षमुच्यते । &lsquo;वृष्टिर्वै विश्वधायाः&rsquo; (तै.ब्रा. 3.2.3) इति दर्शनात् । विश्वस्य धायो धारणं यस्या इति बहुव्रीहिः, विश्वं धीयतेऽनयेति । &lsquo;वहिहाधाञ्भ्यश्छन्दसि&rsquo; (उ.सू. 660) इत्यसुन्प्रत्ययः । णिदित्यनुवृत्तेर्युक् (पा.सू. 7.3.33) । तत्र हि &lsquo;गतिकारकयोरपि पूर्वपदप्रकृतिस्वरत्वं च&rsquo; (उ.सू. 666) इत्युक्तम् । तेन कारकपूर्वादपि भवत्येव । पूर्वपदप्रकृतिस्वरग्रहणस्य च बहुव्रीहिस्वरस्योपलक्षणत्वात् &lsquo;बहुव्रीहौ विश्वं संज्ञायाम्&rsquo; (पा.सू. 6.2.106) इति पूर्वपदान्तोदात्तत्वम् ।</p>
<h3 id="मनतर-33">मन्त्रः</h3>
<p>[ संयुक्तमन्त्रः -  पर॒मेण॒ धाम्ना॒ दृꣳह॑स्व॒ मा ह्वाः  ]</p>
<p>प॒र॒मेण॒ धाम्ना॒ दृꣳह॑स्व॒  मा ह्वाः॑</p>
<h4 id="टक-33">टीका</h4>
<p>सा त्वमीदृशेन परमेण प्रकृष्टेन धाम्ना धारणशक्त्या दृंहस्व वर्धस्व दृढा भव । दृहदृहि वृद्धौ, व्यत्ययेनात्मनेपदम् । केचिदाहुर्वर्धनायां वर्तत इति । यद्वा - दृंहगा इतिवत् ण्यन्तात्कर्मकर्तर्यात्मनेपदम् । पूर्ववद्यक्प्रतिषेधादि (पा.सू. 3.1.89 वा 1) । मा ह्वाः मा कुटिला भूः । ह्वृ कौटिल्ये, लुङ्मध्यमपुरुषैकवचने, सिचि वृद्धौ, &lsquo;बहुळं छन्दसि&rsquo; (पा.सू. 7.3.97) इतीडभावे, हल्ङ्यादिलोपे &lsquo;रात्सस्य&rsquo; (पा.सू. 8.2.24) इति सकारलोपः । अत्र &lsquo;चादिलोपे विभाषा&rsquo; (पा.सू. 8.1.63) इति प्रथमा तिङ्विभक्तिर्न निहन्यते दृंह॑स्व॒ मा ह्वाः॒ इति ॥</p>
<h3 id="मनतर-34">मन्त्रः</h3>
<p>[संयुक्तमन्त्रः　- वसू॑नाम्प॒वित्र॑मसि श॒तधा॑रँ॒व्वसू॑नाम्प॒वित्र॑मसि स॒हस्र॑धारम् ]</p>
<p>वसू॑नाम्प॒वित्र॑मसि । <br>
श॒तधा॑रँ॒व्वसू॑नाम्प॒वित्र॑मसि ।<br>
+++(वसूनां)+++  स॒हस्र॑धारं +++(प॒वित्र॑मसि)+++।</p>
<h4 id="टक-34">टीका</h4>
<p>4उखायां शाखापवित्रं निदधाति - वसूनामिति ॥ प्राणिनां वासहेतुत्वात्पयःप्रभृतीनि धनानि वसुशब्देनोच्यन्ते, प्राणाश्च, &lsquo;प्राणा वै वसवः&rsquo; (तै.ब्रा. 3.2.3) इति दर्शनात् । तेपि हि वासहेतवः । &lsquo;शॄस्पृस्निहित्रप्यसिवसिहनिक्लिदिबन्धिमनिभ्यश्च&rsquo; (उ.सू. 10) इति वसेः करणे उप्रत्ययः । &lsquo;धान्ये नित्&rsquo; (उ.सू. 9) इत्यतो निदिति हि तत्रानुवर्तते । नित्त्वादाद्युदात्तः (पा.सू. 6.1.197) । पयःप्रभृतीनां वसूनां शतधारमनेकप्रकारं पवित्रं पावनमसि । प्राणात्मनां वसूनां सहस्रधारं पूर्वस्मादपि बहुप्रकारं पावनमसि यागसाधनद्वारेण । &lsquo;पुवस्संज्ञायाम्&rsquo; (पा.सू. 3.2.185) इति इत्रप्रत्ययः ॥</p>
<h3 id="मनतर-35">मन्त्रः</h3>
<p>[संयुक्तमन्त्रः -  हु॒तस्स्तो॒को हु॒तो द्र॒फ्सो᳚ऽग्नये॑ बृह॒ते नाका॑य॒ स्वाहा॒ द्यावा॑पृथि॒वीभ्याम्  ]</p>
<p>हु॒तस्स्तो॒को हु॒तो द्र॒फ्सो᳚ऽग्नये॑ बृह॒ते नाका॑य ।</p>
<h4 id="टक-35">टीका</h4>
<p>5स्तोकाननुमन्त्रयते - हुत इति ॥ अल्पो बिन्दुस्तोको महान्बिन्दुर्द्रप्सः । दोहनकालेऽमहान्बिन्दुः पात्राद्वहिर्निपतितस्स्तोकः, स हुतोस्तु देवतोद्देशेन परित्यक्तोस्तु । द्रप्सोपि हि हुतोस्तु । कस्मै । अग्नये बृहते नाकाय नाकनाम्ने । कं सुखं, तदस्य नास्तीत्यकः तस्मादन्यो नाकः । &lsquo;नभ्राण्नपात्&rsquo; (पा.सू. 6.3.75) इति निपातितः । अव्ययपूर्वपदप्रकृतिस्वरत्वम् (पा.सू. 6.2.2) । &lsquo;बृहन्महतोरुपसङ्ख्यानम्&rsquo; (पा.सू. 6.1.173 वा 1) इति बृहतः परस्याजादेर्विभक्तेरुदात्तत्वम् । &lsquo;दिवि नाको नामाग्निः&rsquo; (तै.ब्रा. 3.2.3) इत्यादि ब्राह्मणम् । एवं हुतोस्त्विति सङ्कल्पेन हविषोस्कन्नता क्रियते ।</p>
<h3 id="मनतर-36">मन्त्रः</h3>
<p>स्वाहा॑ ।</p>
<h4 id="टक-36">टीका</h4>
<p>कः पुनरित्थं वदतीत्याह, स्वाहा स्वयमेव सरस्वती, आह ब्रूते । &lsquo;स्वैव ते वागित्यब्रवीत्&rsquo; (तै.ब्रा. 2.1.2) इत्यादि ब्राह्मणम् । स्वयमेवाहेत्यस्यार्थस्य द्योतकोयं निपातः । आह स्वेत्यस्य प्रतिलोमपाठे स्वाहेति भवति । निपाता आद्युदात्ताः (फि.सू. 80) ।</p>
<h3 id="मनतर-37">मन्त्रः</h3>
<p>द्यावा॑पृथि॒वीभ्या॑म् +++(हुतः)+++ ।</p>
<h4 id="टक-37">टीका</h4>
<p>न केवलं नाकायैवापि तु, द्यावापृथिवीभ्यामपि हुतोस्त्विति । &lsquo;दिवो द्यावा&rsquo; (पा.सू. 6.3.29) इति द्यावादेशः आद्युदात्तः । &lsquo;देवताद्वन्द्वे च&rsquo; (पा.सू. 6.2.141) इति पूर्वोत्तरपदयोः प्रकृतिस्वरत्वम् ॥</p>
<h3 id="मनतर-38">मन्त्रः</h3>
<p>सा वि॒श्वायुः॑ ।</p>
<h4 id="टक-38">टीका</h4>
<p>6प्रथमां दुग्धां गामभिमन्त्रयते - सा विश्वायुरिति ॥ या प्रथमं दुग्धा गौस्सा विश्वायुर्नाम, विश्वं आयुर्जीवनं यस्यामिति पृथिव्यभिधीयते । तदात्मना च गौः स्तूयते । &lsquo;इयं वै विश्वायुः&rsquo; (तै.ब्रा. 3.2.3) इत्यादि ब्राह्मणम् ॥</p>
<h3 id="मनतर-39">मन्त्रः</h3>
<p>सा वि॒श्वव्य॑चाः ।</p>
<h4 id="टक-39">टीका</h4>
<p>7द्वितीयामभिमन्त्रयते - सा विश्वव्यचा इति ॥ विश्वं व्यचति व्याप्नोतीति विश्वव्यचाः । अञ्चु गतौ, अञ्चु इत्येतस्मादसुन्, शिष्टं विश्वधायाशब्दवत् । अन्तरिक्षं विश्वव्यचाः (तै.ब्रा. 3.2.3) ॥</p>
<h3 id="मनतर-40">मन्त्रः</h3>
<p>सा वि॒श्वक॑र्मा ।</p>
<h4 id="टक-40">टीका</h4>
<p>8तृतीयामनुमन्त्रयते - सा विश्वकर्मेति ॥ विश्वानि कर्माणि कर्मफलानि यस्यां सा विश्वकर्मा द्युलोकः । पूर्ववत्स्वरः । &lsquo;इमानेवैताभिः&rsquo; (तै.ब्रा. 3.2.3) इत्यादि ब्राह्मणम् ॥</p>
<h3 id="मनतर-41">मन्त्रः</h3>
<p>सम्पृ॑च्यध्वमृतावरीरू॒र्मिणी॒र्मधु॑मत्तमाः ।<br>
म॒न्द्रा धन॑स्य सा॒तये॑ ।।</p>
<h4 id="टक-41">टीका</h4>
<p>9गोदोहनसक्षाळनीया अपः पयस्यानयति - संपृच्यध्वमिति गायत्र्या ॥<br>
हे ऋतावरीः ऋतेन सत्येन यज्ञेन वा तद्वत्यः, ऋतसम्पादिका आपः ययूं पयसा सम्पृच्यध्वं सम्पृक्ता भवत । कर्मणि लकारः । &lsquo;छन्दसीवनिपौ&rsquo; (पा.सू. 5.2.109 वा 2) इति वनिप् । &lsquo;वनो र च&rsquo; (पा.सू. 4.1.7) इति ङीप् रेफौ । &lsquo;अन्येषामपि दृश्यते&rsquo; (पा.सू. 6.3.137) इति दीर्घः । &lsquo;वा छन्दसि&rsquo; (पा.सू. 6.1.106) इति पूर्वसवर्णदीर्घत्वं । आष्टमिकमामन्त्रितानुदात्तत्वम् (पा.सू. 8.1.19) । ऊर्मिमत्त्वादिगुणयुक्तास्सत्यस्सम्पृच्यध्वम् । एतेषामामन्त्रितत्वाभावाद्यथायथं स्वरा भवन्ति । पयस्सम्पर्केण वा ह्येते गुणाः अपामुपजायन्ते । महद्भिरूर्मिभिस्तद्वत्यः ऊर्मिण्यः । &lsquo;तुन्दादिषु स्वाङ्गाद्विवृद्धौ&rsquo; (पा.सू. 5.2.117 गणसूत्रम्) इति पाठादिनिप्रत्ययः । स्वमङ्गं स्वाङ्गम् । पूर्ववद्दीर्घत्वम् (पा.सू. 6.1.106) । मधुमत्तमाः मधुरतमाः । मन्द्राः मादयित्र्यः । मदि स्तुतिमोदमदस्वप्नकान्तिगतिषु । &lsquo;स्फायितञ्चि&rsquo; (उ.सू. 170) इत्यादिना रक्प्रत्ययः ।<br>
किमर्थं सम्पृच्यत इत्याह धनस्येति । धनस्य सान्नाय्यलक्षणस्य । सातये लाभाय । धनवनषणसम्भक्तौ, &lsquo;जनसनखनां सञ्झलोः&rsquo; (पा.सू. 6.4.42) इत्यात्वम् । &lsquo;ऊतियूति&rsquo; (पा.सू. 3.3.97) इत्यादिना क्तिन्प्रत्ययान्तोऽन्तोदात्तो निपातितः । युष्मत्सम्पर्के हि तत्सिद्धिरिति भावः ॥</p>
<h3 id="मनतर-42">मन्त्रः</h3>
<p>सोमे॑न॒ त्वाऽऽत॑न॒च्मीन्द्रा॑य॒ दधि॑ ।</p>
<h4 id="टक-42">टीका</h4>
<p>10दध्ना तनक्ति - सोमेनेति ॥ सोमसदृशेन दध्ना त्वा त्वां आतनच्मि घनीकरोमि । यद्वा - सोमेन सदृशत्वात् सान्नाय्यमेव सोमः । &lsquo;सोमः खलु वै सान्नाय्यम्&rsquo; (तै.ब्रा. 3.2.3) इति च श्रूयते । सोमशब्दात् ‘तत्करोति’ (चुराद्यन्तर्गणसूत्रम्) इति णिचि, &lsquo;एरचिण्यन्तानां&rsquo; (पा.सू. 3.3.56) इति वचनात्करणे घञ् । ञित्त्वादाद्युदात्तत्वं । किमर्थमित्याह - इन्द्राय यथा त्वं दधि भवसि तथा तदर्थमातनच्मि । &lsquo;ऐन्द्रं दध्यमावास्यायाम्&rsquo; (तै.सं. 2.5.4) इत्यैन्द्रत्वं दध्नः । तञ्चू सङ्कोचने, श्नान्नलोपः (पा.सू. 6.4.23) ॥</p>
<h3 id="मनतर-43">मन्त्रः</h3>
<p>विष्णो॑ ह॒व्यꣳ र॑ख्षस्व ॥ [4]</p>
<h4 id="टक-43">टीका</h4>
<p>11उपरि निदधाति - विष्णविति ॥ हे विष्णो सर्वस्य रक्षक इदं दुग्धलक्षणं हव्यं रक्षस्व । व्यत्ययेनात्मनेपदम् । हवमर्हतीति हव्यं होमार्हम् । &lsquo;छन्दसि च&rsquo; (पा.सू. 5.1.67) इति यत्प्रत्ययः ॥</p>
<p>इति तृतीयोनुवाकः</p>
<p>प्रतिपद्दिनकर्तव्यकर्माङ्गमन्त्राः ४-१३ अनुवाकाः</p>
<h2 id="अनवक-४--हवरनरवप">अनुवाकः ४  हविर्निर्वापः</h2>
<h3 id="मनतर-44">मन्त्रः</h3>
<p>कर्म॑णे वान्दे॒वेभ्य॑श्शकेयम्　।</p>
<h4 id="टक-44">टीका</h4>
<p>1यागदिवसे कर्मारम्भे हस्तौ सम्मृशति - कर्मणे वामिति ॥ देवेभ्य इति षष्ठ्यर्थे चतुर्थी (पा.सू. 2.3.62 वा 1) । हे हस्तौ देवानां सम्बन्धिने कर्मणे तत्सिद्ध्यर्थं वां युवयोः शकेयं युवां विनियोक्तुं समर्थो भूयासम् । &lsquo;लिङ्याशिष्यङ्&rsquo; (पा.सू. 3.1.86) इत्यङ्प्रत्ययः । &lsquo;छन्दस्युभयथा&rsquo; (पा.सू. 3.4.117) इति सार्वधातुकत्वात्सलोपः ॥</p>
<h3 id="मनतर-45">मन्त्रः</h3>
<p>वेषा॑य त्वा ।</p>
<h4 id="टक-45">टीका</h4>
<p>2शूर्पमादत्ते - वेषाय त्वेति ॥ वेषः विष्णुर्यज्ञ इति पर्यायाः । पचाद्यजन्तः । वृषादित्वादाद्युदात्तत्वम् (पा.सू. 6.1.203) । सर्वव्यापिने विष्ण्वात्मने यज्ञाय त्वामादद इति शेषः ॥</p>
<h3 id="मनतर-46">मन्त्रः</h3>
<p>प्रत्यु॑ष्ट॒ꣳ॒ रख्ष॒ᳶ प्रत्यु॑ष्टा॒ अरा॑तयः।　</p>
<h4 id="टक-46">टीका</h4>
<p>3प्रत्युष्टमिति प्रतितपनमन्त्रो व्याख्यातः (तै.सं. 1.1.2)॥</p>
<ul>
<li>
<p>मन्त्रः - प्रत्यु॑ष्ट॒ꣳ॒ रख्षः ।<br>
　</p>
<ul>
<li>टीका - गाहपत्ये प्रतितपति - प्रत्युष्टमिति ॥ केचित्तु - &lsquo;प्रत्युष्टा अरातयः&rsquo; इति गायत्र्येकपदा यजुरादिकेत्याहुः । रक्षेरसुनि अर्थविपर्यासः । &lsquo;क्षर मूर्छने&rsquo; इत्यस्य वर्णविपर्यासो वा । यदत्र छिद्रान्वेषि रक्षस्तदनेन प्रतितपनेन प्रत्युष्टं प्रतिमुखीकृत्य दग्धमस्तु । उष दाहे । &lsquo;आदितश्च&rsquo; (पा.सू. 7.2.16) इति चकारादाश्वस्तादिवदिट्प्रतिषेधः । &lsquo;गतिरनन्तरः&rsquo; (पा.सू. 6.2.49) इति पूर्वपदप्रकृतिस्वरत्वम्।</li>
</ul>
</li>
<li>
<p>मन्त्रः - प्रत्यु॑ष्टा॒ अरा॑तयः ।</p>
<ul>
<li>टीका - किञ्च, अरातयोपि प्रत्युष्टास्सन्तु । रातयो धनस्य दातारस्सुहृदः । &lsquo;कृत्यल्युटो बहुळम्&rsquo; (पा.सू. 3.3.113) इति बहुलवचनात्कर्तरि क्तिन् । अतोन्येऽरातयः । अव्ययपूर्वपदप्रकृतिस्वरत्वम् (पा.सू. 6.2.2) ॥]</li>
</ul>
</li>
</ul>
<h3 id="मनतर-47">मन्त्रः</h3>
<p>[संयुक्तमन्त्रः -  धूर॑सि॒ धूर्व॒ धूर्व॑न्त॒न्धूर्व॒ तय्योँ᳚ऽस्मान्धूर्व॑ति॒ तन्धू᳚र्व॒ यव्वँ॒यन्धूर्वा॑मः]　　</p>
<p>धूर॑सि ।<br>
धूर्व॒ धूर्व॑न्त॒न्धूर्व॑ ।</p>
<h4 id="टक-47">टीका</h4>
<p>4धुरमभिमृशति - धूरिति ॥ धूस्स्थोग्निरुच्यते । धूर्हिंसकः त्वमसि युगप्रदेशस्य धूर्भूत्वा स्थितस्त्वं ।<br>
हे अग्ने धुर्य &lsquo;एष वै धुर्योग्निः&rsquo; (तै.ब्रा. 3.2.4) इति ब्राह्मणम् । धुर्वी हिसायां, कर्तरि क्विप् (पा.सू. 3.2.76), राल्लोपः (पा.सू. 6.4.21) उपधादीर्घः (पा.सू. 8.2.76) । यत ईदृशस्त्वं तस्माद्धूर्वन्तं यज्ञस्य हिंसकं राक्षसादिकं तावद्धूर्व नाशय ।</p>
<h3 id="मनतर-48">मन्त्रः</h3>
<p>तं +++(धूर्व) +++ योँ᳚ऽस्मान्धूर्व॑ति  ।<br>
तन्धू᳚र्व॒ यव्वँ॒यन्धूर्वा॑मः ।</p>
<h4 id="टक-48">टीका</h4>
<p>किञ्च तं च धूर्व योस्मान् धूर्वति जिघांसति । अपि च, तमपि धूर्व यं वयं धूर्वामः जिघांसामः । सर्वत्र &lsquo;उपधायाश्च&rsquo; (पा.सू. 8.2.78) इति दीर्घत्वम् ॥</p>
<h3 id="मनतर-49">मन्त्रः</h3>
<p>[संयुक्तमन्त्रः -  　त्वन्दे॒वाना॑मसि॒  सस्नि॑तम॒म्पप्रि॑तम॒ञ्जुष्ट॑तमँ॒व्वह्नि॑तमन्देव॒हूत॑म॒मह्रु॑तमसि हवि॒र्धान॒न्दृꣳह॑स्व॒ मा ह्वाः᳚।]</p>
<p>त्वन्दे॒वाना॑मसि  ।<br>
सस्नि॑तम॒म्  +++ (असि) +++। <br>
पप्रि॑त॒म॒म्   +++ (असि) +++।  <br>
जुष्ट॑तमम्   +++ (असि) +++। <br>
वह्नि॑तमम्  +++ (असि) +++।  <br>
देव॒हूत॑मम्  +++ (असि) +++। <br>
अह्रु॑तमसि ।</p>
<h4 id="टक-49">टीका</h4>
<p>5अनोभिमन्त्रयते - त्वमिति ॥ हे शकट त्वं देवानां असि देवसंबन्ध्यसि देवतार्थं हविर्धारणेन । अत एव सस्नितमं शुद्धतमं इदानीमसि । ष्णा शौचे । &lsquo;आदृगम&rsquo; (पा.सू. 3.2.171) इत्यादिना किन् लिड्वच्च । पप्रितमं पूर्णतमं व्रीह्यादिभिः । प्रा पूरणे, स एव प्रत्ययः । जुष्टतमं प्रियतमं देवानां । &lsquo;नित्यं मन्त्रे&rsquo; (पा.सू. 6.1.210) इत्याद्युदात्तत्वम् । वह्नितमं वोढृतमं हविषाम् । &lsquo;वहिश्रिश्रुयुद्रुग्ला&rsquo; (उ.सू. 500) इत्यादिना निप्रत्ययः । स च नित् । देवहूतमं देवानामाह्वातृतममिवासि हविर्धारणेन । क्विपि सम्प्रसारणे, &lsquo;हलः&rsquo; (पा.सू. 6.4.2) इति दीर्घः, कृदुत्तरपदप्रकृतिस्वरत्वम् (पा.सू. 6.2.139) । अह्रुतं अकुटिलं असि धृतिमत्तया &lsquo;ह्रुह्वरेश्छन्दसि&rsquo; (पा.सू. 7.2.31) इति ह्रुभावः ।</p>
<h3 id="मनतर-50">मन्त्रः</h3>
<p>हवि॒र्धान॒न्दृꣳह॑स्व ।<br>
मा ह्वाः᳚ ।</p>
<h4 id="टक-50">टीका</h4>
<p>हविर्धानं हविर्भूता व्रीह्यादयो निधीयन्तेस्मिन्निति हविर्धानम् । कृदुत्तरपदप्रकृतिस्वरेण प्रत्ययार्त्पूवस्योदात्तत्वम् । यतस्त्वमेवंविधस्तस्माद्दृंहस्व । मा ह्वारिति व्याख्यातम् (तै.सं. 1.1.3) ॥</p>
<ul>
<li>[दृंहस्व वर्धस्व दृढा भव । दृहदृहि वृद्धौ, व्यत्ययेनात्मनेपदम् ।   केचिदाहुर्वर्धनायां वर्तत इति । यद्वा - दृंहगा इतिवत् ण्यन्तात्कर्मकर्तर्यात्मनेपदम् । पूर्ववद्यक्प्रतिषेधादि (पा.सू. 3.1.89 वा 1) । मा ह्वाः मा कुटिला भूः । ह्वृ कौटिल्ये, लुङ्मध्यमपुरुषैकवचने, सिचि वृद्धौ, &lsquo;बहुळं छन्दसि&rsquo; (पा.सू. 7.3.97) इतीडभावे, हल्ङ्यादिलोपे &lsquo;रात्सस्य&rsquo; (पा.सू. 8.2.24) इति सकारलोपः । अत्र &lsquo;चादिलोपे विभाषा&rsquo; (पा.सू. 8.1.63) इति प्रथमा तिङ्विभक्तिर्न निहन्यते दृंह॑स्व॒ मा ह्वाः॒ इति ॥]</li>
</ul>
<h3 id="मनतर-51">मन्त्रः</h3>
<p>[संयुक्तमन्त्रः - मि॒त्रस्य॑ त्वा॒ चख्षु॑षा॒ प्रेख्षे॒ मा भेर्मा सव्विँ॑क्था॒ मा त्वा᳚ [5] हि॒ꣳ॒सि॒षम् ]</p>
<p>मि॒त्रस्य॑ त्वा॒ चख्षु॑षा॒ प्रेख्षे᳚ ।</p>
<h4 id="टक-51">टीका</h4>
<p>6पुरोडाशीयान् प्रेक्षते - मित्रस्येति ॥ जगतां मित्रभूतस्य सर्वजगद्बन्धोरादित्यस्य चक्षुषा त्वां पुरोडाशीयसमूहं प्रेक्षे, नात्मीयेन ।</p>
<h3 id="मनतर-52">मन्त्रः</h3>
<p>मा भेः ।</p>
<h4 id="टक-52">टीका</h4>
<p>ततश्च त्वं मनुष्येण दृष्टोहमिति मा भेः मा भैषीः । &lsquo;बहुलं छन्दसि&rsquo; (पा.सू. 7.3.97) इतीडभावः । सिचि वृद्धिं बाधित्वा व्यत्ययेनान्तरङ्गो गुण एव क्रियते । &lsquo;संज्ञापूर्वको विधिरनित्यः&rsquo; (व्याडिपरिभाषाव-त्ति 53) इति वा वृद्ध्यभावः ।</p>
<h3 id="मनतर-53">मन्त्रः</h3>
<p>मा सव्विँ॑क्थाः ।</p>
<h4 id="टक-53">टीका</h4>
<p>मा च संविक्थाः मा च कंपिष्ठाः । ओविजीभयचलनयोः, लुङि &lsquo;लिङ्सिचावात्मनेपदेषु&rsquo; (पा.सू. 1.2.11) इति सिचः कित्वम् । &lsquo;झलो झलि&rsquo; (पा.सू. 8.2.26) इति सिचो लोपः । अत्र मा च भेः मा च संविक्थाः, इति चार्थस्य गम्यमानत्वात् &lsquo;चादिलोपे विभाषा&rsquo; (पा.सू. 8.1.63) इति प्रथमा तिङ्विभक्तिर्न निहन्यते । गम्यमानार्थस्याप्रयोग एव लोपः ।</p>
<h3 id="मनतर-54">मन्त्रः</h3>
<p>मा त्वा᳚ [5] हि॒ꣳ॒सि॒षम् ।</p>
<h4 id="टक-54">टीका</h4>
<p>नन्ववघातादिना पीडां कर्तुमारभते भवान्, तत्किमुच्यते मा भेरिति; तत्राह मा त्वा हिंसिषं अवघातादिना न त्वामहं नाशयामि, किन्तु हविर्भूतं त्वां देवतायै सङ्कल्प्य, उछ्रितं स्थानं प्रापयामि । यथोक्तं :-  <br>
&lsquo;यज्ञार्थं निधनं प्राप्ताः प्राप्नुवन्त्युछ्रितं पदम्&rsquo; (मनु. 5.40) इति ॥</p>
<h3 id="मनतर-55">मन्त्रः</h3>
<p>उ॒रु वाता॑य ।</p>
<h4 id="टक-55">टीका</h4>
<p>7तृणानि निरस्यति - उर्विति ॥ वातार्थं वातप्रवृत्त्यर्थं उरु महद्भव । एतेनावारुणत्वं हविषः कृतं भवति । &lsquo;यद्वै किञ्च वातो नाभिवाति&rsquo; (तै.ब्रा. 3.2.4) इत्यादि ब्राह्मणम् ॥</p>
<h3 id="मनतर-56">मन्त्रः</h3>
<p>[संयुक्तमन्त्रः -  दे॒वस्य॑ त्वा सवि॒तुᳶ प्र॑स॒वे᳚ अश्विनो᳚र्बा॒हुभ्या᳚म् पू॒ष्णो हस्ता᳚भ्याम॒ग्नये॒ जुष्ट॒न्निर्व॑पामि । ]</p>
<p>दे॒वस्य॑ त्वा सवि॒तुᳶ प्र॑स॒वे᳚ ,अ॒श्विनो᳚र्बा॒हुभ्या᳚म्, पू॒ष्णो हस्ता᳚भ्याम् ,अ॒ग्नये॒ जुष्ट॒न्निर्व॑पामि ।</p>
<h4 id="टक-56">टीका</h4>
<p>8निर्वपति - देवस्य त्वेति ॥ सवितुस्सर्वप्रेरकस्य देवस्य प्रसवे प्रेरणायां तेनैव प्रेरितोहं त्वामग्नये अग्न्यर्थं जुष्टं प्रियं निर्वपामि निष्कृष्य शूर्पे निक्षिपामि । &lsquo;थाथघञ्क्ताजबित्रकाणाम्&rsquo; (पा.सू. 6.2.144) इति सूत्रेण प्रसवशब्दोन्तोदात्तः । अश्विनोर्बाहुभ्यां नत्वात्मीयाभ्यामिति स्तुतिः । &lsquo;अश्विनौ हि देवानामध्वर्यू आस्ताम्&rsquo; (तै.ब्रा. 3.2.4) । तथा पूष्ण एव हस्ताभ्यां पाणितलाभ्याम् । उदात्तनिवृत्तिस्वरेण षष्ठ्या उदात्तत्वम्॥</p>
<h3 id="मनतर-57">मन्त्रः</h3>
<p>[ दे॒वस्य॑ त्वा सवि॒तुᳶ प्र॑स॒वे᳚ अश्विनो᳚र्बा॒हुभ्या᳚म्  पू॒ष्णो हस्ता᳚भ्याम् ] अ॒ग्नीषोमा᳚भ्याम्   [ जुष्ट॒न्निर्व॑पामि ]।</p>
<h4 id="टक-57">टीका</h4>
<p>9अग्नीषोमीयं निर्वपति - अग्नीषोमाभ्यामिति ॥ &lsquo;देवताद्वन्द्वे च&rsquo; (पा.सू. 6.2.141) इति पूर्वोत्तरपदयोः युगपत् प्रकृतिस्वरत्वम् । अत्र च &lsquo;देवस्य त्वा&rsquo; इत्यादि, &lsquo;जुष्टं निर्वपामि&rsquo; इति चानुषज्यते ॥</p>
<h3 id="मनतर-58">मन्त्रः</h3>
<p>इ॒दन्दे॒वाना॑म् ।</p>
<h4 id="टक-58">टीका</h4>
<p>10निरुप्तानभिमृशति - इदं देवानामिति ॥ इदं निरुप्तं धान्यं देवानां स्वं, तदुद्देशेन निरुप्तत्वात् । अन्यस्माद्व्यावृत्तमभूदित्यर्थः ॥</p>
<h3 id="मनतर-59">मन्त्रः</h3>
<p>इ॒दमु॑ नस्स॒ह ।</p>
<h4 id="टक-59">टीका</h4>
<p>11निरुप्तशेषमभिमृशति - इदमु नस्सहेति ॥ इदं निरुप्तशेषं नः अस्माकं भवतु । उशब्दः पूर्वस्माद्व्यावृत्त्यै । तु शब्दो वा लुप्ततकारः । किमस्माकमेव? नेत्याह । सहैव देवैः इदमस्माकं स्वम् । न निरुप्तवद्देवानामेव, न चास्माकमैहिकभोगायैव । तत्र शेषस्य निरुप्ते यदा आवापः, तदा यागोत्तरकालं शेषभक्षणेन साधारणत्वम् । यदा तु कोष्ठादौ, तदा तदुत्तरस्यामिष्ट्यामुभयं भविष्यतीति साधारण्यम् ॥</p>
<h3 id="मनतर-60">मन्त्रः</h3>
<p>स्फा॒त्यै त्वा॒ नारा᳚त्यै ।</p>
<h4 id="टक-60">टीका</h4>
<p>12निरुप्ते कोष्ठादौ वाऽवशिष्टमावपति - स्फात्यै त्वेति ॥ स्फायी ओप्यायी वृद्धौ । ण्यन्तात् क्तिन् &lsquo;तितुत्रतथसिसुसरकेषु च&rsquo; (पा.सू. 7.2.9) इतीट्प्रतिषेधः णिलोपयलोपौ । उदात्तनिवृत्तिस्वरेण क्तिन उदात्तत्वम् । &lsquo;उदात्तयणो हल्पूर्वात्&rsquo; (पा.सू. 6.1.174) इति विभक्तेरुदात्तत्वम् । स्फात्यै वर्धनाय अस्मदीयं धान्यं वर्धयितुं त्वामवशिष्टमावपामीति शेषः । नारात्यै, तत्र वर्धितं नादानाय अपि तु दानायैव दानार्थमेवेति । रातेः क्तिनि अव्ययपूर्वदप्रकृतिस्वरत्वम् ॥</p>
<h3 id="मनतर-61">मन्त्रः</h3>
<p>सुव॑र॒भि वि ख्ये॑षव्वैँश्वान॒रञ्ज्योतिः॑ ।</p>
<h4 id="टक-61">टीका</h4>
<p>13आहवनीयमन्वीक्षते - सुवरिति ॥ सुष्ठु श्रेयांसि गमयतीति सुवः । अन्तर्भावितण्यर्थात् &lsquo;अन्येभ्योपि दृश्यते&rsquo; (पा.सू. 3.2.75) इति विच् । &lsquo;इयङुवङ्प्रकरणे तन्वादीनां छन्दसि बहुलम्&rsquo; (पा.सू. 6.4.77 वा 1) इत्युवङादेशः । &lsquo;न्यङ्स्वरौ स्वरितौ&rsquo; (फि.सू. 74) इति वस्स्वरितत्वम् । एवंविधं वैश्वानरं विश्वेषां नराणां स्वामित्वेन सम्बन्धिनं ज्योतिर्द्योतनशीलं आहवनीयं अभिविख्येषं आभिमुख्येन पश्यामि । &lsquo;अभिरभागे&rsquo; (पा.सू. 1.4.91) इति लक्षणे कर्मप्रवचनीयत्वेन गतित्वाभावात् &lsquo;गतिर्गतौ&rsquo; (पा.सू. 8.1.70) इति निघाताभावः । लिङ्याशिष्यङ् (पा.सू. 3.1.86), यासुट् (पा.सू. 3.4.103), अतो येयः (पा.सू. 7.2.80) । &lsquo;नरे संज्ञायाम्&rsquo; (पा.सू. 6.3.129) इति विश्वशब्दस्य दीर्घः, &lsquo;तस्येदम्&rsquo; (पा.सू. 4.3.120) इत्यण् । अन्तोदात्तो वैश्वानरशब्दः । &lsquo;तमसीव वा एषोन्तश्चरति&rsquo; (तै.ब्रा. 3.2.4) इति ब्राह्मणम् ॥</p>
<h3 id="मनतर-62">मन्त्रः</h3>
<p>[संयुक्तमन्त्रः -  दृꣳह॑न्ता॒न्दुर्या॒ द्यावा॑पृथि॒व्योः ]</p>
<h4 id="टक-62">टीका</h4>
<p>14गृहाननुवीक्षते - दृंहन्तामिति ॥ दुर्याः गृहाः । दुर्वी हिंसायां क्विप्प्रत्यये राल्लोपाष्टक्तलोपयोः (पा.सू. 6.4.21, 6.1.67) कृतयोः, दूः हिंसा । तस्मात् &lsquo;तत्र साधुः&rsquo; (पा.सू. 4.4.98) इति यत् । &lsquo;न भकुर्छुराम्&rsquo; (पा.सू. 8.2.79) इति दीर्घाभावः । &lsquo;यतो नावः&rsquo; (पा.सू. 6.1.213) इत्यु(त्याद्यु)दात्तत्वम् । दुरि साधवो दुर्याः दुःखहेतवः । दिवि च पृथिव्यां चास्माकमुपभोगार्थं दृंहन्तां वर्धन्ताम् । दृंहस्वेतिवत्पदस्वरूपमनुसरणीयम् । &lsquo;द्यावापृथिवी हविषि गृहीत उदवेपेताम्&rsquo; (तै.ब्रा. 3.2.4) इति ब्राह्मणम् । &lsquo;देवताद्वन्द्वे च&rsquo; (पा.सू. 6.2.141) इति द्यावापृथिवीशब्दे पूर्वोत्तरपदे युगपत्प्रकृतिस्वरेण &lsquo;उदात्तयणः&rsquo; (पा.सू. 6.1.174) इति विभक्तेरुदात्तत्वम् । &lsquo;दिवो द्यावा&rsquo; (पा.सू. 6.3.29) इति द्यावादेशः ॥</p>
<h3 id="मनतर-63">मन्त्रः</h3>
<p>उ॒र्व॑न्तरि॑ख्ष॒मन्वि॑हि ।</p>
<h4 id="टक-63">टीका</h4>
<p>15&rsquo;उर्वन्तरिक्षमन्विहि&rsquo; इति गमनमन्त्रो व्याख्यातः (तै.सं. 1.1.2) ॥</p>
<ul>
<li>[प्रत्यागच्छति - उर्विति गायत्र्यैकपदया ॥ उरु विस्तीर्णमन्तरिक्षं अन्विहि अनुगच्छ । महान् पन्थाः, सुखेन गच्छेति भावः ॥]</li>
</ul>
<h3 id="मनतर-64">मन्त्रः</h3>
<p>अदि॑त्यास्त्वो॒पस्थे॑ सादयामि ।</p>
<h4 id="टक-64">टीका</h4>
<p>16हविस्सादयति - अदित्या इति ॥ द्यतेः कर्मणि क्तिनि दितिः खण्डनीया, अदितिः अखण्डनीया पृथिवी । &lsquo;इयं वा अदितिः&rsquo; (तै.ब्रा. 3.2.4) इति दर्शनात् । अव्ययपूर्वपदप्रकृतिस्वरत्वम् (पा.सू. 6.2.2) । तस्याः उपस्थे उत्सङ्गे त्वां स्थापयामीति स्तुतिः । उपस्थीयते अस्मिन्नित्युपस्थः । &lsquo;घञर्थे कविधानं स्थास्नापाव्यधिहनियुध्यर्थम्&rsquo; (पा.सू. 3.3.58 वा 4) इति घञर्थे कः ॥ &lsquo;स्वाङ्गानामकुर्वादीनाम्&rsquo; (फि.सू. 52) इति द्वितीयमक्षरमुदात्तम् ॥</p>
<h3 id="मनतर-65">मन्त्रः</h3>
<p>अग्ने॑ ह॒व्यꣳ र॑ख्षस्व ॥ [6]</p>
<h4 id="टक-65">टीका</h4>
<p>17गार्हपत्यमभिमन्त्रयते - अग्न इति ॥ हे अग्ने गार्हपत्य, इदं हव्यं हवनाय निरुप्तं रक्षस्व । व्यत्ययेनात्मनेपदम् । &lsquo;छन्दसि च&rsquo; (पा.सू. 5.1.67) इति यः ॥</p>
<p>इति चतुर्थोनुवाकः ॥</p>
<h2 id="अनवक-५--हवपरकषणद--वरहयवघत">अनुवाकः ५  हविःप्रोक्षणादिः  (व्रीह्यवघातः)</h2>
<h3 id="मनतर-66">मन्त्रः</h3>
<p>दे॒वो व॑स्सवि॒तोत्पु॑ना॒त्वच्छि॑द्रेण प॒वित्रे॑ण ।<br>
वसो॒स्सूर्य॑स्य र॒श्मिभिः॑  ।।</p>
<h4 id="टक-66">टीका</h4>
<p>1अप उत्पुनाति - देवो व इति गायत्र्या । &lsquo;सावित्रियर्चा&rsquo; (तै.ब्रा. 3.2.5) इति ब्राह्मणम् । हे आपः देवस्सविता सर्वस्य प्रेरकः, वः युष्मान् उत्पुनातु ऊर्ध्वं शोधयतु । अच्छिद्रेण पवित्रेण जगतां पावनेन आदित्यात्मनानेन छिन्नं छिद्रमतोन्यदच्छिद्रं अविच्छेदेन वर्तमानं । अव्ययपूर्वपदप्रकृतिस्वरत्वं । &lsquo;पुवस्संज्ञायाम्&rsquo; (पा.सू. 3.2.185) इति पुनातेरित्रप्रत्ययः । &lsquo;असौ वा आदित्योच्छिद्रं पवित्रम्&rsquo; (तै.ब्रा. 3.2.5) इत्यादि ब्राह्मणम् । वसोर्जगतां वासहेतोः सूर्यस्य मण्डलात्मनो रश्मिभिः जगतां शुद्धिहेतुभिः उत्पुनातु । वसेः करणे उप्रत्ययः, (उ.सू. 10) स च नित् ।<br>
एवं &lsquo;यद्दर्भैरप उत्पुनाति&rsquo; (तै.ब्रा. 3.2.5), &lsquo;द्वाभ्यामुत्पुनाति&rsquo; (तै.ब्रा. 3.2.5) इति प्राप्तयोर्दर्भयो रादित्यात्मना मण्डलरश्मितया च स्तुतिः ॥</p>
<h3 id="मनतर-67">मन्त्रः</h3>
<p>［संयुक्तमन्त्रः-  आपो॑ देवीरग्रेपुवो अग्रेगु॒वोऽग्र॑ इ॒मय्यँ॒ज्ञन्न॑य॒ताग्रे॑ य॒ज्ञप॑तिन्धत्त यु॒ष्मानिन्द्रो॑ऽवृणीत वृत्र॒तूर्ये॑ यू॒यमिन्द्र॑मवृणीध्वव्वृँत्र॒तूर्ये ］</p>
<p>आपो॑ वीरग्रेपुवो &hellip;</p>
<h4 id="टक-67">टीका</h4>
<p>2उन्महयन्नुपोत्तिष्ठति - आप इति ॥ हे आपः । आमन्त्रिताद्युदात्तत्वम् । उत्तरेषामामन्त्रितानामाष्टमिकं सर्वानुदात्तत्वम् (पा.सू. 8.1.19), &lsquo;विभाषितं विशेषवचने बहुवचनम्&rsquo; (पा.सू. 8.1.14) इति पूर्वस्य विद्यमानत्वात् । हे देवीः देवनगुणयुक्ताः । &lsquo;वा छन्दसि&rsquo; (पा.सू. 6.1.106) इति पूर्वसवर्णदीर्घत्वम् ।हे अग्रेपुवः भस्मादेश्शुद्धिकारणात् प्रथममेव वस्तूनां शोधिकाः । क्विपि &lsquo;तत्पुरुषे कृति बहुळं&rsquo; (पा.सू. 6.3.14) इत्यलुक् ।</p>
<h3 id="मनतर-68">मन्त्रः</h3>
<p>अ॒ग्रे॒गु॒वोऽग्र॑ इ॒मय्यँ॒ज्ञन्न॑यत ।</p>
<h4 id="टक-68">टीका</h4>
<p>हे अग्रेगुवः प्रथमं स्नानकाल एव यागसाधनत्वं गच्छन्त्यः । &lsquo;ऊङ् च गमादीनामिति वक्तव्यम्&rsquo; (पा.सू. 6.4.40 वा 2) इति क्वौ अनुनासिकलोपः ऊकारश्च । ईदृश्यो यूयमिमं प्रस्तुतं यज्ञमग्रे नयत यज्ञानामग्रं प्रापयत ।</p>
<h3 id="मनतर-69">मन्त्रः</h3>
<p>अग्रे॑ य॒ज्ञप॑तिन् धत्त ।</p>
<h4 id="टक-69">टीका</h4>
<p>यज्ञपतिं यजमानं चाग्रे धत्त यजमानानामग्रगण्यं कुरुत । &lsquo;पत्यावैश्वर्ये&rsquo; (पा.सू. 6.2.18) इति यज्ञपतौ पूर्वपदप्रकृतिस्वरत्वम् ।</p>
<h3 id="मनतर-70">मन्त्रः</h3>
<p>यु॒ष्मानिन्द्रो॑ऽवृणीत वृत्र॒तूर्ये॑  ।</p>
<h4 id="टक-70">टीका</h4>
<p>किं हि नाम भवतीनामशक्यमित्याह युष्मानिति । युष्मान्खल्विन्द्रो वृत्रतूर्ये वृत्रवधार्थसङ्ग्रामे अवृणीत वृणीतवान् ।</p>
<h3 id="मनतर-71">मन्त्रः</h3>
<p>यू॒यमिन्द्र॑मवृणीध्वव्वृँत्र॒तूर्ये॑  ।</p>
<h4 id="टक-71">टीका</h4>
<p>यूयमपीन्द्रं वृत्रतूर्ये अवृणीध्वं वृतवत्यः । युष्माकमिन्द्रो यूयं चेन्द्रस्य सहाया इति स्तुतिः । वृत्रस्तूर्यते हिंस्यतेऽस्मिन्निति वृत्रतूर्यं युद्धम् । तुर्वी त्वरणहिंसयोः, &lsquo;हन्त्यर्थाश्च&rsquo; इति चुरादिपाठात् स्वार्थिकण्यन्तात् &lsquo;अचो यत्&rsquo; (पा.सू. 3.1.97) इति यत् । &lsquo;यतो नावः&rsquo; (पा.सू. 6.1.213) इत्याद्युदात्तत्वम् । कृदुत्तरपदप्रकृतिस्वरत्वम् (पा.सू. 6.2.139) तेन । &lsquo;वृत्रँ ह हनिष्यन्निन्द्र आपो वव्रे&rsquo; (तै.ब्रा. 3.2.5) इत्यादि ब्राह्मणम् ॥</p>
<h3 id="मनतर-72">मन्त्रः</h3>
<p>प्रोख्षि॑तास्स्थ ।</p>
<h4 id="टक-72">टीका</h4>
<p>3प्रोक्षणीः प्रोक्षति - प्रोक्षितास्थेति ॥ स्वत एव शुद्धा यूयं शुद्धाः स्थ इति मन्त्रोच्चारणमेवासां प्रोक्षणम् । । &lsquo;अद्भिर्ह्येव हवीꣳषि प्रोक्षति, ब्रह्मणापः&rsquo; (तै.सं. 2.6.5) इत्यादि ब्राह्मणम् । &lsquo;प्रोक्षितास्थेत्याह । तेनापः प्रोक्षिताः&rsquo; (तै.ब्रा. 3.2.5) इति च । &lsquo;गतिरनन्तरः&rsquo; (पा.सू. 6.2.49) इति पूर्वपदप्रकृतिस्वरत्वम् ॥</p>
<h3 id="मनतर-73">मन्त्रः</h3>
<p>अ॒ग्नये॑ वो॒ जुष्ट॒म्प्रोख्षा᳚मि  ।<br>
अ॒ग्नीषोमा᳚भ्या॒म् [ वो॒ जुष्ट॒म्प्रोख्षा᳚मि ] ।</p>
<h4 id="टक-73">टीका</h4>
<p>4पुरोडाशीयान् प्रोक्षति - अग्नय इति ॥ अग्न्यर्थं युष्मान्प्रोक्षामि आद्भिस्सिञ्चामि । जुष्टं प्रियं यथा भवति तथा सिञ्चामि । &lsquo;नित्यं मन्त्रे&rsquo; (पा.सू. 6.1.210) इति जुष्टशब्द आद्युदात्तः । अग्नीषोमाभ्यामित्यत्र &lsquo;वो जुष्टं प्रोक्षामि&rsquo; इत्यनुषज्यते । &lsquo;देवताद्वन्द्वे च&rsquo; (पा.सू. 6.2.141) इति युगपत्स्वरः ॥</p>
<h3 id="मनतर-74">मन्त्रः</h3>
<p>शुन्ध॑ध्व॒न्दैव्या॑य॒ कर्म॑णे देवय॒ज्यायै॑ ।</p>
<h4 id="टक-74">टीका</h4>
<p>5पात्राणि प्रोक्षति - शुन्धध्वमिति । गतम् (तै.सं. 1.1.3) ।</p>
<ul>
<li>[1सान्नाय्यपात्राणि प्रोक्षति - शुन्धध्वमिति ॥ शुन्ध शुद्धौ, उदात्तेत्, व्यत्ययेनात्मनेपदम् । यद्वा, शुन्ध शौचकर्मणि ; अस्माण्ण्यन्तात्कर्मकर्तर्यात्मनेपदम् । &lsquo;यक्चिणोः प्रतिषेधे णि श्रन्धिग्रन्थि&rsquo; (पा.सू. 3.1.89 वा 1) इत्यादिना यक्प्रतिषेधः । &lsquo;बहुलं संज्ञाछन्दसोः&rsquo; (उ.सू. 190) इति णिलुक् । लसार्वधातुकानुदात्तत्वे (पा.सू. 6.1.186) धातुस्वरः । देवानामिदं दैव्यं &lsquo;देवाद्यञञौ&rsquo; (पा.सू. 4.1.85 वा 3) इति यञ्प्रत्ययः प्राग्दीव्यतीयः । ञित्त्वादाद्युदात्तत्वं । &lsquo;छन्दसि निष्टर्क्य&rsquo; (पा.सू. 3.1.123) इत्यादौ देवयज्याशब्दो यप्रत्ययान्तो निपातितः । हे पात्राणि देवयज्यात्मने दैव्याय कर्मणे शुन्धध्वं शुद्धानि भवत, स्वयमेवात्मानं शोधयतेति वा । प्राधान्यख्यापनार्था देवशब्दावृत्तिः, साकल्यार्था वा, यथा &lsquo;निधीनां त्वा निधिपतिं हवामहे&rsquo; (तै.सं. 7.4.12) इति ॥]</li>
</ul>
<h3 id="मनतर-75">मन्त्रः</h3>
<p>अव॑धूत॒ꣳ॒ रख्षोऽव॑धूता॒ अरा॑त॒यः ।</p>
<h4 id="टक-75">टीका</h4>
<p>6कृष्णाजिनमवधूनोति - अवधूतमिति यजुरादिकयैकपदया गायत्र्या ॥ अवधूतं विनाशितम् । शिष्टं व्यख्यातं प्रत्युष्टादि मन्त्रेण (तै.सं. 1.1.2) । &lsquo;गतिरनन्तरः&rsquo; (पा.सू. 6.2.49) इति पूर्वपदप्रकृतिस्वरत्वम् ॥</p>
<ul>
<li>
<p>[ गार्हपत्ये प्रतितपति - प्रत्युष्टमिति ॥ केचित्तु - &lsquo;प्रत्युष्टा अरातयः&rsquo; इति गायत्र्येकपदा यजुरादिकेत्याहुः । रक्षेरसुनि अर्थविपर्यासः । &lsquo;क्षर मूर्छने&rsquo; इत्यस्य वर्णविपर्यासो वा । यदत्र छिद्रान्वेषि रक्षस्तदनेन प्रतितपनेन प्रत्युष्टं प्रतिमुखीकृत्य दग्धमस्तु । उष दाहे । &lsquo;आदितश्च&rsquo; (पा.सू. 7.2.16) इति चकारादाश्वस्तादिवदिट्प्रतिषेधः । &lsquo;गतिरनन्तरः&rsquo; (पा.सू. 6.2.49) इति पूर्वपदप्रकृतिस्वरत्वम् ।</p>
</li>
<li>
<p>किञ्च, अरातयोपि प्रत्युष्टास्सन्तु । रातयो धनस्य दातारस्सुहृदः । &lsquo;कृत्यल्युटो बहुळम्&rsquo; (पा.सू. 3.3.113) इति बहुलवचनात्कर्तरि क्तिन् । अतोन्येऽरातयः । अव्ययपूर्वपदप्रकृतिस्वरत्वम् (पा.सू. 6.2.2) ॥ ]</p>
</li>
</ul>
<h3 id="मनतर-76">मन्त्रः</h3>
<p>[संयुक्तमन्त्रः -  अदि॑त्या॒स्त्वग॑सि प्रति॑ त्वा॒ [7] पृ॒थि॒वी वे᳚त्तु । ]</p>
<p>अदि॑त्या॒स्त्वग॑सि ।<br>
प्रति॑ त्वा॒  पृ॒थि॒वी वे᳚त्तु ।</p>
<h4 id="टक-76">टीका</h4>
<p>7कृष्णाजिनमवस्तृणाति - अदित्या इति ॥ अदितिः अखण्डनीया । कर्मणि क्तिन्, अव्ययपूर्वपदप्रकृतिस्वरत्वम् (पा.सू. 6.2.2) । अखण्डितायाः पृथिव्यास्त्वगिव प्रियतममसि, अतस्त्वामास्तीर्णां पृथिवी प्रतिवेत्तु आत्मन उपरि तवावस्थानमनुजानातु न न्यक्कारयतु । सा तु माऽवमंस्त । पृथिवीशब्दो ङीषन्तोन्तोदात्तः ॥</p>
<h3 id="मनतर-77">मन्त्रः</h3>
<p>[ संयुक्तमन्त्रः- अधि॒षव॑णमसि वानस्प॒त्यम्प्रति॒ त्वाऽदि॑त्या॒स्त्वग्वे᳚त्तु ]</p>
<p>अ॒धि॒षव॑णमसि  ।<br>
वानस्प॒त्यम् +++(असि)+++ ।<br>
प्रति॑ त्वाऽदि॑त्या॒स्त्वग्वे᳚त्तु ।</p>
<h4 id="टक-77">टीका</h4>
<p>8उलूखलमध्यूहति - अधिषवणमिति ॥ अधिषूयते अभिपीड्यते अवहन्यतेऽस्मिन्निति सुनोतेरधिकरणे ल्युट् (पा.सू. 3.3.117), उपसर्गात्सुनोति&rsquo; (पा.सू. 8.3.65) इत्यादिना षत्वम्, कृदुत्तरपदप्रकृतिस्वरेण (पा.सू. 6.2.139) लिति (पा.सू. 6.1.193) प्रत्ययात्पूर्वस्योदात्तत्वम् । वनस्पतेर्विकार इति पत्युत्तरपदलक्षणो ण्यः (पा.सू. 4.1.85) । ईदृशं महाभागं त्वमसि । तस्मात् अदित्यास्त्वग्भूतं कृष्णाजिनं त्वां प्रतिवेत्तु अनुजानातु । आत्मोपरि तवावस्थानं क्षमताम् ॥</p>
<h3 id="मनतर-78">मन्त्रः</h3>
<p>अ॒ग्नेस्त॒नूर॑सि ।</p>
<h4 id="टक-78">टीका</h4>
<p>9पुरोडाशीयानावपति - अग्नेरिति ॥ अग्नेस्तनूश्शरीरमिवासि, उद्दीपकत्वात् । हे पुरोडाशीयसमूह । &lsquo;कृषिचमितमि&rsquo; (उ.सू. 84) इत्यादिना तनोतेरूप्रत्ययः । स्तुत्यर्थत्वादग्निशब्दोपादानस्य विकृतौ नोहः । &lsquo;अग्नेर्वा एषा तनूः । यदोषधयः&rsquo; (तै.ब्रा. 3.2.5) इति ब्राह्मणम् ।</p>
<h3 id="मनतर-79">मन्त्रः</h3>
<p>वा॒चो वि॒सर्ज॑नम् +++(असि)+++ ।</p>
<h4 id="टक-79">टीका</h4>
<p>किञ्च वाचो विसर्जनमसि । विसृज्यते वागनेनेति करणे ल्युट् (पा.सू. 3.3.117) । कृदुत्तरपदप्रकृतिस्वरेण (पा.सू. 6.2.139) लित्स्वरः । &lsquo;सावेकाचः&rsquo; (पा.सू. 6.1.168) इति वाचः परस्य विभक्तेरुदात्तत्वम् । &lsquo;यदा हि प्रजा ओषधीनामश्नन्ति । अथ वाचं विसृजन्ते&rsquo; (तै.ब्रा. 3.2.5) इति ब्राह्मणम् ।</p>
<h3 id="मनतर-80">मन्त्रः</h3>
<p>दे॒ववी॑तये त्वा गृह्णा॒मि ।</p>
<h4 id="टक-80">टीका</h4>
<p>एवं विश्वजननं त्वां देववीतये देवानां भक्षणार्थं गृह्णामि उलूखले त्वां प्रक्षिपामि । दासीभारादित्वात् (पा.सू. 6.2.42) पूर्वपदप्रकृतिस्वरत्वम् ॥</p>
<h3 id="मनतर-81">मन्त्रः</h3>
<p>अद्रि॑रसि वानस्प॒त्यः ।</p>
<h4 id="टक-81">टीका</h4>
<p>10मुसलमवदधाति - अद्रिरसीति ॥ अत्ता आहर्ता तुषाणां अद्रिः । &lsquo;अदिशदिभूशुभिभ्यःक्रिन्&rsquo; (उ.सू. 505) इति क्रिन्प्रत्ययः, नित्त्वादाद्युदात्तत्वम् । ईदृशो वनस्पतेर्विकारस्त्वमसि ।</p>
<h3 id="मनतर-82">मन्त्रः</h3>
<p>इ॒दन्दे॒वेभ्यो॑ ह॒व्यꣳ सु॒शमि॑ शमि॒ष्व  ।</p>
<h4 id="टक-82">टीका</h4>
<p>स तादृशस्त्वं इदं हव्यं हवनार्हम् । &lsquo;छन्दसि च&rsquo; (पा.सू. 5.1.67) इति यत्प्रत्ययः । सुशमि सुष्ठु स्वयमेव शाम्यतीति सुशमि । &lsquo;शमित्यष्टाभ्यो घिनुण्’ (पा.सू. 3.2.141) । &lsquo;परादिश्छन्दसि बहुळं&rsquo; (पा.सू. 6.2.199) इत्युत्तरपदाद्युदात्तत्वम् । ईदृशमिदं हव्यं देवेभ्यः देवतार्थं शमिष्व शामय सुखहेतुं कुरु । शमयतेः लोट् । &lsquo;बहुळं छन्दसि&rsquo; (पा.सू. 2.4.73) इति शपो लुक् ॥</p>
<h3 id="मनतर-83">मन्त्रः</h3>
<p>[संयुक्तमन्त्रः -  इष॒मा व॒दोर्ज॒मा व॑द ］</p>
<p>इष॒मा  व॑द ।<br>
ऊर्ज॒मा व॑द  ।</p>
<h4 id="टक-83">टीका</h4>
<p>11वृषारवेण दृषदुपले समाहन्ति - इषमिति ॥ हविर्लक्षणं यदिदमन्नं आवद देवेभ्य आवेदय, युष्मदर्थमिदमनेन यजमानेन संस्क्रियते, इति । एवं ऊर्जमावदेति व्याख्यातम् । ऊर्क् रसः।</p>
<ul>
<li>[यदिदमन्नं आवद देवेभ्य आवेदय, युष्मदर्थमिदमनेन यजमानेन संस्क्रियते, इति ]</li>
</ul>
<h3 id="मनतर-84">मन्त्रः</h3>
<p>द्यु॒मद्व॑दत ।</p>
<h4 id="टक-84">टीका</h4>
<p>इदानीं यज्ञायुधान्युच्यन्ते - द्युमत् दीप्तिमत् । दिवेः क्विप्प्रत्ययान्तान्मतुपि &lsquo;दिव उत्&rsquo; (पा.सू. 6.1.131) इत्युत्वे &lsquo;ह्रस्वनुड्भ्यां मतुप्&rsquo; (पा.सू. 6.1.176) इति मतुप उदात्तत्वम् । ईदृशमिदमन्नं संस्क्रियमाणं देवेभ्यो वदत वेदयत ।</p>
<h3 id="मनतर-85">मन्त्रः</h3>
<p>व॒यꣳ स॑ङ्घा॒तञ्जे᳚ष्म ।</p>
<h4 id="टक-85">टीका</h4>
<p>ननु देवास्स्वयमेव ज्ञास्यन्ति, तत्किमनेन घोषणेनेत्यत्राह - वयं युष्मदीयेन शब्देन सङ्घातं भ्रातृव्यसमूहं जेष्म जयेम । जयतेर्लेटि &lsquo;सिब्बहुळं लेटि&rsquo; (पा.सू. 3.1.34) इति सिप्प्रत्यः, &lsquo;बहुळं छन्दसि&rsquo; (पा.सू. 2.4.73) इति शपो लुक् । सङ्घातशब्दस्य थाथादिस्वरेण (पा.सू. 6.2.144) उत्तरपदान्तोदात्तत्वम् । &lsquo;मनोश्श्रद्धा देवस्य&rsquo; (तै.ब्रा. 3.2.5) इत्यादिब्राह्मणम् ॥</p>
<h3 id="मनतर-86">मन्त्रः</h3>
<p>व॒र्‌षवृ॑द्धमसि ।</p>
<h4 id="टक-86">टीका</h4>
<p>12शूर्पमुपयच्छति - वर्षवृद्धमसीति ॥ व्याख्यातं बर्हिषि (तै.सं. 1.1.2) । इह तु शूर्पमुच्यते ॥</p>
<ul>
<li>[ दर्भस्तम्बमुन्मार्ष्टि - वर्षवृद्धमसीति ॥ वर्षेण वर्धितमसि । पूर्ववण्णिलुक् (उ.सू. 190) । &lsquo;तृतीया कर्मणि&rsquo; (पा.सू. 6.2.48) इति पूर्वपदप्रकृतिस्वरत्वम् । वर्षशब्द उञ्छादित्वादन्तोदात्तः (पा.सू. 6.1.160) ]</li>
</ul>
<h3 id="मनतर-87">मन्त्रः</h3>
<p>प्रति॑ त्वा व॒र्‌षवृ॑द्धँव्वेत्तु ।　　</p>
<h4 id="टक-87">टीका</h4>
<p>13पुरोडाशीयानुद्वपति - प्रति त्वेति ॥ हे पुरोडाशीयसमूह वर्षवृद्धं त्वां शूर्पः प्रतिवेत्तु अनुजानातु आत्मोपरि तव प्रक्षेपणं क्षमताम् ॥</p>
<h3 id="मनतर-88">मन्त्रः</h3>
<p>परा॑पूत॒ꣳ॒ रख्ष॒ᳶ परा॑पूता॒ अरा॑तयः  ।</p>
<h4 id="टक-88">टीका</h4>
<p>14परापुनाति - परापूतमिति यजुरादिकैकपदया गायत्र्या । परापूतं परास्तम् । शिष्टं प्रत्युष्टादिना व्याख्यातम् (तै.सं. 1.1.2) । &lsquo;गतिरनन्तरः&rsquo; (पा.सू. 6.2.49) इति पूर्वपदप्रकृतिस्वरत्वम् । &lsquo;यज्ञꣳ रक्षाꣳस्यनुप्राविशन्&rsquo; (तै.ब्रा. 3.2.5) इति ब्राह्मणम् ॥</p>
<h3 id="मनतर-89">मन्त्रः</h3>
<p>रख्ष॑साम्भा॒गो॑ऽसि ।</p>
<h4 id="टक-89">टीका</h4>
<p>15तुषान्निरस्यति - रक्षसामिति ॥ सुबोधम् । &lsquo;कर्षात्वतः&rsquo; (पा.सू. 6.1.159) इति भागशब्दोन्तोदात्तः ॥</p>
<h3 id="मनतर-90">मन्त्रः</h3>
<p>वा॒युर्वो॒ विवि॑नक्तु ।</p>
<h4 id="टक-90">टीका</h4>
<p>16त्वचं विविनक्ति - वायुरिति ॥ वायुर्वो युष्मान् विविनक्तु तण्डुलेभ्यः कणान्पृथक्करोतु ॥</p>
<h3 id="मनतर-91">मन्त्रः</h3>
<p>दे॒वो व॑स्सवि॒ता हिर॑ण्यपाणि॒ᳶ प्रति॑ गृह्णातु ॥ [8]</p>
<h4 id="टक-91">टीका</h4>
<p>17तण्डुलान् प्रस्कन्दयति - देवो व इति ॥ देवस्सविता सर्वस्य प्रेरकः हिरण्यपाणिः हिरण्याभरणपाणिः युष्मान् प्रतिगृह्णातु प्रतिगृह्य रक्षतु । हिरण्यस्य विकारो वलयाङ्गुलीयकादिः पाण्योर्य स्येति समुदायविकारषष्ठ्या (पा.सू. 2.2.24 वा 13) विगृह्य &lsquo;सप्तम्युपमानपूर्वपदस्य बहुव्रीहिर्वाच्यो वाचोत्तरपदलोपश्च&rsquo; (पा.सू. 2.2.24 वा 12) इति बहुव्रीहौ पूर्वपदप्रकृतिस्वरत्वम् । &lsquo;उशीरदाशेरकपालपलालशैवालश्यामाकशरीरशरावहृदयहिरण्यारण्यापत्यदेवराणाम्&rsquo; (फि.सू. 67) इति हिरण्यशब्द आद्युदात्तः । &lsquo;अन्तरिक्षादिव&rsquo; (तै.ब्रा. 3.2.5) इत्यादि ब्राह्मणम् ॥</p>
<p>इति पञ्चमोनुवाकः ॥</p>
<h2 id="अनवक-६-वरहतणडलपषणम">अनुवाकः ६ व्रीहि(तण्डुल)पेषणम्‌</h2>
<h3 id="मनतर-92">मन्त्रः</h3>
<p>[संयुक्तमन्त्रः -  अव॑धूत॒ꣳ॒ रख्षोऽव॑धूता॒ अरा॑त॒योऽदि॑त्या॒स्त्वग॑सि॒ प्रति॑ त्वा पृथि॒वी वे᳚त्तु ]</p>
<p>अव॑धूत॒ꣳ॒ रख्षोऽव॑धूता॒ अरा॑त॒यः ।<br>
अदि॑त्या॒स्त्वग॑सि॒ प्रति॑ त्वा पृथि॒वी वे᳚त्तु ।</p>
<h4 id="टक-92">टीका</h4>
<p>1-2अवधूननोपस्तरणमन्त्रौ व्याख्यातौ (तै.सं. 1.1.5) ॥</p>
<ul>
<li>
<p>[ कृष्णाजिनमवधूनोति - अवधूतमिति यजुरादिकयैकपदया गायत्र्या ॥ अवधूतं विनाशितम् । शिष्टं व्यख्यातं प्रत्युष्टादि मन्त्रेण (तै.सं. 1.1.2) । &lsquo;गतिरनन्तरः&rsquo; (पा.सू. 6.2.49) इति पूर्वपदप्रकृतिस्वरत्वम् ॥]</p>
</li>
<li>
<p>[ गार्हपत्ये प्रतितपति - प्रत्युष्टमिति ॥ केचित्तु - &lsquo;प्रत्युष्टा अरातयः&rsquo; इति गायत्र्येकपदा यजुरादिकेत्याहुः । रक्षेरसुनि अर्थविपर्यासः । &lsquo;क्षर मूर्छने&rsquo; इत्यस्य वर्णविपर्यासो वा । यदत्र छिद्रान्वेषि रक्षस्तदनेन प्रतितपनेन प्रत्युष्टं प्रतिमुखीकृत्य दग्धमस्तु । उष दाहे । &lsquo;आदितश्च&rsquo; (पा.सू. 7.2.16) इति चकारादाश्वस्तादिवदिट्प्रतिषेधः । &lsquo;गतिरनन्तरः&rsquo; (पा.सू. 6.2.49) इति पूर्वपदप्रकृतिस्वरत्वम् ।</p>
</li>
<li>
<p>किञ्च, अरातयोपि प्रत्युष्टास्सन्तु । रातयो धनस्य दातारस्सुहृदः । &lsquo;कृत्यल्युटो बहुळम्&rsquo; (पा.सू. 3.3.113) इति बहुलवचनात्कर्तरि क्तिन् । अतोन्येऽरातयः । अव्ययपूर्वपदप्रकृतिस्वरत्वम् (पा.सू. 6.2.2) ॥</p>
</li>
<li>
<p>कृष्णाजिनमवस्तृणाति - अदित्या इति ॥ अदितिः अखण्डनीया । कर्मणि क्तिन्, अव्ययपूर्वपदप्रकृतिस्वरत्वम् (पा.सू. 6.2.2) । अखण्डितायाः पृथिव्यास्त्वगिव प्रियतममसि, अतस्त्वामास्तीर्णां पृथिवी प्रतिवेत्तु आत्मन उपरि तवावस्थानमनुजानातु न न्यक्कारयतु । सा तु माऽवमंस्त । पृथिवीशब्दो ङीषन्तोन्तोदात्तः ॥]</p>
</li>
</ul>
<h3 id="मनतर-93">मन्त्रः</h3>
<p>दि॒वस्स्क॑म्भ॒निर॑सि ।</p>
<h4 id="टक-93">टीका</h4>
<p>3शम्यां निदधाति - दिव इति ॥ &lsquo;ऊडिदम्&rsquo; (पा.सू. 6.1.171) इत्यादिना विभक्तेरुदात्तत्वम् । दिवो यागसाधनद्वारेण स्कम्भनिरसि धारयित्र्यसि । स्कभ्नातेः करणे ल्युटि (पा.सू. 3.3.117) ङीपि वर्णव्यत्ययेन ह्रस्वत्वम् । &lsquo;गर्भिणयो भवन्ति&rsquo; (तै.सं. 2.1.2) इति यथा । यद्वा - &lsquo;वृतेश्च&rsquo; (उ.सू. 263) इत्यत्र चकारस्यानुक्तसमुच्चयार्थत्वात् स्कभ्नातेरनिप्रत्ययः । सर्वत्रोञ्छादित्वात् (पा.सू. 6.1.160) अन्तोदात्तत्वम् ।</p>
<h3 id="मनतर-94">मन्त्रः</h3>
<p>प्रति॒ त्वाऽदि॑त्या॒स्त्वग्वे᳚त्तु ।</p>
<h4 id="टक-94">टीका</h4>
<p>हे शम्ये अदित्यास्त्वक्, एवंभूतां त्वां, अदित्यास्त्वग्भूतं कृष्णाजिनं प्रतिवेत्तु अनुजानातु आत्मोपरि तवावस्थानम् । &lsquo;द्यावापृथिवी सहास्ताम्&rsquo; (तै.ब्रा. 3.2.6) इत्यादि ब्राह्मणम् ॥</p>
<h3 id="मनतर-95">मन्त्रः</h3>
<p>धि॒षणा॑ऽसि पर्व॒त्या ।</p>
<h4 id="टक-95">टीका</h4>
<p>4शम्यायां दृषदमत्यादधाति - धिषणेति ॥ धिषणा धृष्टा त्वमसि । हे दृषत् पर्वत्या । पर्वतमर्हतीति पर्वतशब्दात् &lsquo;छन्दसि च&rsquo; (पा.सू. 5.1.67) इति यत्प्रत्ययः । धिषणाशब्दो व्युत्पादितः प्राक् (तै.सं. 1.1.2) ।　</p>
<ul>
<li>[धिषणा धृष्टा लवने समर्था । &lsquo;धृषेर्धिष् च संज्ञायां&rsquo; (उ.सू. 249) इति क्युप्रत्ययः ।]</li>
</ul>
<h3 id="मनतर-96">मन्त्रः</h3>
<p>प्रति॑ त्वा दि॒वस्स्क॑म्भ॒निर्वे᳚त्तु ।</p>
<h4 id="टक-96">टीका</h4>
<p>त्वामीदृशीं दिवस्कम्भनिः शम्या प्रतिवेत्तु अनुजानातु उपरिनिधानम् ॥</p>
<h3 id="मनतर-97">मन्त्रः</h3>
<p>[ संयुक्तमन्त्रः - धि॒षणा॑ऽसि पार्वते॒यी प्रति॑ त्वा पर्व॒तिर्वे᳚त्तु । ]</p>
<p>धि॒षणा॑ऽसि पा॒र्व॒ते॒यी
।<br>
प्रति॑ त्वा पर्व॒तिर्वे᳚त्तु ।</p>
<h4 id="टक-97">टीका</h4>
<p>5दृषद्युपलामत्यादधति - धिषणेति ॥ धिषणा धृष्टासि हे उपले पार्वतेयी । पर्वतिः परिपूर्णा महाशिला दृषल्लक्षणा । पूर्व पर्व मर्व पूरणे, &lsquo;वहिवस्यर्तिभ्यश्चित्&rsquo; (उ.सू. 500) इति वहतिर्वसतिररतिरिति विधीयमानोतिप्रत्ययो बहुलवचनात्पर्वतेरपि भवति । तस्यापत्यं पार्वतेयी । (शुभ्रादेः) आकृतिगणत्वात् (पा.सू. 4.1.123) ढकि &lsquo;कितः&rsquo; (पा.सू. 6.1.165) इत्यन्तोदात्तत्वम्, उदात्तनिवृत्तिस्वरेण ङीप उदात्तत्वम् (पा.सू. 6.1.161) । शिलापुत्रकवदपत्यत्वमुपचर्यते ।<br>
यस्मात्त्वं धिषणासि पार्वतेयी, तस्मात्त्वां दुहितृस्थानीयां सा पर्वतिः दृषत् प्रतिवेत्तु, त्वां मातेव दुहितरमुत्सङ्गस्थामनुजानातु ॥</p>
<h3 id="मनतर-98">मन्त्रः</h3>
<p>[संयुक्तमन्त्रः -   दे॒वस्य॑ त्वा सवि॒तुᳶ प्र॑स॒वे᳚ऽश्विनो᳚र्बा॒हुभ्या᳚म्पू॒ष्णो हस्ता᳚भ्या॒मधि॑वपामि ]</p>
<p>दे॒वस्य॑ त्वा सवि॒तुᳶ प्र॑स॒वे᳚ , अ॒श्विनो᳚र्बा॒हुभ्या᳚म् , पू॒ष्णो हस्ता᳚भ्या॒मधि॑वपामि   ।</p>
<h4 id="टक-98">टीका</h4>
<p>6पुरोडाशीयानधिवपति - देवस्य त्वेति ॥ सावित्रो व्याख्यातः (तै.सं. 1.1.4) । अधिवपनं दृषदि प्रक्षेपणम् ॥</p>
<ul>
<li>[ निर्वपति - देवस्य त्वेति ॥ सवितुस्सर्वप्रेरकस्य देवस्य प्रसवे प्रेरणायां तेनैव प्रेरितोहं त्वामग्नये अग्न्यर्थं जुष्टं प्रियं निर्वपामि निष्कृष्य शूर्पे निक्षिपामि । &lsquo;थाथघञ्क्ताजबित्रकाणाम्&rsquo; (पा.सू. 6.2.144) इति सूत्रेण प्रसवशब्दोन्तोदात्तः ।</li>
<li>अश्विनोर्बाहुभ्यां नत्वात्मीयाभ्यामिति स्तुतिः । &lsquo;अश्विनौ हि देवानामध्वर्यू आस्ताम्&rsquo; (तै.ब्रा. 3.2.4) । तथा पूष्ण एव हस्ताभ्यां पाणितलाभ्याम् । उदात्तनिवृत्तिस्वरेण षष्ठ्या उदात्तत्वम्॥]</li>
</ul>
<h3 id="मनतर-99">मन्त्रः</h3>
<p>धा॒न्य॑मसि ।</p>
<h4 id="टक-99">टीका</h4>
<p>7अधिवपति - धान्यमिति ॥ धान्यं पोषकमसि । दधातेः पोषणकर्मणः &lsquo;दधातेर्यन्नुट्च&rsquo; (उ.सू. 726) इति यत्प्रत्ययः, बहुलवचनात् &lsquo;यतो नावः&rsquo; (पा.सू. 6.1.213) इत्याद्युदात्तत्वं बाधित्वा तित्स्वरितत्वम् (पा.सू. 6.1.185) । यद्वा - &lsquo;तिल्यशिक्यमर्त्यकाष्मर्यधान्यकन्याराजन्यमनुष्याणामन्तः&rsquo; (फि.सू. 76) इति अन्तस्वरितत्वम् । धिनोत्यर्थे प्रीणने वा दधातिर्वर्तते ।</p>
<h3 id="मनतर-100">मन्त्रः</h3>
<p>धि॒नु॒हि दे॒वान् ।</p>
<h4 id="टक-100">टीका</h4>
<p>यस्मात्त्वमीदृशमसि तस्माद्देवानां धिनुहि प्रीणय । यद्वा - धान्यं पोषणशीलं वर्धिष्णुस्वभावं हव्यमसि । तस्माद्देवान् यावदभिलाषं प्रथित्वा प्रीणय । &lsquo;एतस्य यजुषो वीर्येण&rsquo; (तै.ब्रा. 3.2.6) इत्यादि ब्राह्मणम् । हिवि दिवि धिवि जिवि प्रीणनार्थाः । &lsquo;धिन्विकृण्व्योर च&rsquo; (पा.सू. 3.1.80) इत्युप्रत्ययः । &lsquo;अतो लोपः&rsquo; (पा.सू. 6.4.48), &lsquo;उतश्च प्रत्ययाच्छन्दो वा वचनम्&rsquo; (पा.सू. 6.4.10 वा 1) इति हेर्लुङ्न क्रियते, पित्त्वनिषेधात् (पा.सू. 3.4.87) । ङित्त्वादुदात्तत्वं च हेः ॥</p>
<h3 id="मनतर-101">मन्त्रः</h3>
<p>[संयुक्तमन्त्रः -   प्रा॒णाय॑ त्वाऽपा॒नाय॑ त्वा व्या॒नाय॑ त्वा ]</p>
<p>प्रा॒णाय॑ त्वा ।<br>
अ॒पा॒नाय॑ त्वा ।  <br>
व्या॒नाय॑ त्वा ।</p>
<h4 id="टक-101">टीका</h4>
<p>8पिनष्टि - प्राणाय त्वेति ॥ प्राणार्थं त्वां प्राचीनं पिनष्मि, अपानार्थं प्रतीचीनं, व्यानार्थं तिरश्चीनं; प्राणादिवृत्तीनामेवंरूपत्वात् । सर्वत्र थाथादिस्वरेणान्तोदात्तत्वम् (पा.सू. 6.2.144) । घञर्थे कः, घञ् वा । बहुलमिति वचनाद्वृद्ध्यभावः । व्याने संहितायां छान्दसं दीर्घत्वम् ॥</p>
<h3 id="मनतर-102">मन्त्रः</h3>
<p>दी॒र्घामनु॒ प्रसि॑ति॒मायु॑षे धाम्  ।</p>
<h4 id="टक-102">टीका</h4>
<p>9बाहू अन्ववेक्षते - दीर्घामन्विति त्रिष्टुभैकपदया ॥ प्रसितिः प्रबन्धः कर्मसन्तानः । षिञ् बन्वने, &lsquo;तादौ च निति कृत्यतौ&rsquo; (पा.सू. 6.2.50) इति पूर्वपदप्रकृतिस्वरत्वम् । दीर्घामविच्छिन्नां प्रसितिमनु युवां धां दधामि अविच्छिन्नेन कर्मसन्तानेन युवां सम्बध्नामि । &lsquo;तृतीयार्थे&rsquo; (पा.सू. 1.4.85) इत्यनोः कर्मप्रवचनीयत्वम् । धामिति दधातेर्लेट्, &lsquo;इतश्च लोपः परस्मैपदेषु&rsquo;, (पा.सू. 3.4.97), &lsquo;बहुलं छन्दसि&rsquo; (पा.सू. 2.4.73) इति शपो लुक् । आयुषे आयुरर्थं, यजमानस्याविच्छिन्नमायुर्भूयादिति । यद्वा - आयुरन्नं पुरोडाशलक्षणं, तत्सिद्ध्यर्थम् ॥</p>
<h3 id="मनतर-103">मन्त्रः</h3>
<p>दे॒वो व॑स्सवि॒ता हिर॑ण्यपाणि॒ᳶ प्रति॑ गृह्णातु ॥ [9]</p>
<h4 id="टक-103">टीका</h4>
<p>10कृष्णाजिने पिष्टानि प्रस्कन्दयति - देव इति ॥ व्याख्यातम् (तै.सं. 1.1.5 । &lsquo;अन्तरिक्षादिव वै&rsquo; (तै.ब्रा. 3.2.6) इत्यादि ब्राह्मणम् ॥</p>
<ul>
<li>[ तण्डुलान् प्रस्कन्दयति - देवो व इति ॥ देवस्सविता सर्वस्य प्रेरकः हिरण्यपाणिः हिरण्याभरणपाणिः युष्मान् प्रतिगृह्णातु प्रतिगृह्य रक्षतु । हिरण्यस्य विकारो वलयाङ्गुलीयकादिः पाण्योर्य स्येति समुदायविकारषष्ठ्या (पा.सू. 2.2.24 वा 13) विगृह्य &lsquo;सप्तम्युपमानपूर्वपदस्य बहुव्रीहिर्वाच्यो वाचोत्तरपदलोपश्च&rsquo; (पा.सू. 2.2.24 वा 12) इति बहुव्रीहौ पूर्वपदप्रकृतिस्वरत्वम् । &lsquo;उशीरदाशेरकपालपलालशैवालश्यामाकशरीरशरावहृदयहिरण्यारण्यापत्यदेवराणाम्&rsquo; (फि.सू. 67) इति हिरण्यशब्द आद्युदात्तः । &lsquo;अन्तरिक्षादिव&rsquo; (तै.ब्रा. 3.2.5) इत्यादि ब्राह्मणम् ॥]</li>
</ul>
<p>इति षष्ठोनुवाकः</p>
<h2 id="अनवक-७--कपलपधनम">अनुवाकः ७  कपालोपधानम्</h2>
<h3 id="मनतर-104">मन्त्रः</h3>
<p>धृष्टि॑रसि॒ ब्रह्म॑ य॒च्छ ।</p>
<h4 id="टक-104">टीका</h4>
<p>1धृष्टिमादत्ते - धृष्टिरिति ॥ धृष्टिरुपवेषः । धृष्टिर्धर्षणे समर्थासि शत्रूणाम् । अतो ब्रह्म हविर्लक्षणमन्नं यच्छ देहि । किं हि नाम त्वया न शक्यते कर्तुमिति ॥</p>
<h3 id="मनतर-105">मन्त्रः</h3>
<p>अपा᳚ऽग्ने॒ऽग्निमा॒माद॑ञ्जहि ।</p>
<h4 id="टक-105">टीका</h4>
<p>2गार्हपत्यमभिमन्त्रयते - अपेति ॥ हे अग्ने गार्हपत्य यस्त्वयि आमात् अग्निः तं जहि नाशय । आमात् अपक्वाशी हविषो विनाशकः । &lsquo;अदोऽनन्ने&rsquo; (पा.सू. 3.2.68) इति विट्प्रत्ययः । कृदुत्तरपदप्रकृतिस्वरत्वम् (पा.सू. 6.2.139) ॥</p>
<h3 id="मनतर-106">मन्त्रः</h3>
<p>निष्क्र॒व्यादꣳ॑ से॒ध ।</p>
<h4 id="टक-106">टीका</h4>
<p>3अङ्गारं निरस्यति - निरिति ॥ क्रव्यादं अग्निं निस्सेध निष्कृष्य बहिरपनय । षिधू गत्यां, भौवादिकः । आममांसभक्षकः क्रव्यात् चिताग्निः । &lsquo;क्रव्ये च&rsquo; (पा.सू. 3.2.69) इति विट्प्रत्ययः, पूर्वपदप्रकृतिस्वरत्वम् ॥</p>
<h3 id="मनतर-107">मन्त्रः</h3>
<p>आ दे॑व॒यजँ॑व्वह ।</p>
<h4 id="टक-107">टीका</h4>
<p>4अङ्गारमन्यमावर्तयति – एति +++(आ इति इति च्छेदः)+++॥ देवान् यजतीति देवयट्, हविषां सम्यक्सम्पादकः । &lsquo;अन्येभ्योपि दृश्यते&rsquo; (पा.सू. 3.2.178) इति क्विप्प्रत्ययः । स एव प्रकृतिस्वरः । देवयजं अग्निम् आवह आनय । &lsquo;य एवामात्क्रव्यात्&rsquo; (तै.ब्रा. 3.2.7) इत्यादि ब्राह्मणम् ॥</p>
<h3 id="मनतर-108">मन्त्रः</h3>
<p>निर्द॑ग्ध॒ꣳ॒ रख्षो॒ निर्द॑ग्धा॒ अरा॑तयः ।</p>
<h4 id="टक-108">टीका</h4>
<p>5अङ्गारमधिवर्तयति - निर्दग्धमिति ॥ प्रत्युष्टादिना व्याख्यातम् (तै.सं. 1.1.2) ।<br>
&lsquo;अग्निवत्युपदधाति&rsquo; (तै.ब्रा. 3.2.7) इत्यादि ब्राह्मणम् ॥</p>
<ul>
<li>[ गार्हपत्ये प्रतितपति - प्रत्युष्टमिति ॥ केचित्तु - &lsquo;प्रत्युष्टा अरातयः&rsquo; इति गायत्र्येकपदा यजुरादिकेत्याहुः । रक्षेरसुनि अर्थविपर्यासः । &lsquo;क्षर मूर्छने&rsquo; इत्यस्य वर्णविपर्यासो वा । यदत्र छिद्रान्वेषि रक्षस्तदनेन प्रतितपनेन प्रत्युष्टं प्रतिमुखीकृत्य दग्धमस्तु । उष दाहे । &lsquo;आदितश्च&rsquo; (पा.सू. 7.2.16) इति चकारादाश्वस्तादिवदिट्प्रतिषेधः । &lsquo;गतिरनन्तरः&rsquo; (पा.सू. 6.2.49) इति पूर्वपदप्रकृतिस्वरत्वम् । किञ्च, अरातयोपि प्रत्युष्टास्सन्तु । रातयो धनस्य दातारस्सुहृदः । &lsquo;कृत्यल्युटो बहुळम्&rsquo; (पा.सू. 3.3.113) इति बहुलवचनात्कर्तरि क्तिन् । अतोन्येऽरातयः । अव्ययपूर्वपदप्रकृतिस्वरत्वम् (पा.सू. 6.2.2) ॥]</li>
</ul>
<h3 id="मनतर-109">मन्त्रः</h3>
<p>[संयुक्तमन्त्रः -   ध्रु॒वम॑सि पृथि॒वीन्दृ॒ꣳ॒हायु॑र्दृꣳह प्र॒जान्दृꣳ॑ह सजा॒तान॒स्मै यज॑मानाय॒ पर्यू॑ह ]</p>
<p>ध्रु॒वम॑सि ।</p>
<h4 id="टक-109">टीका</h4>
<p>6मध्यमं कपालमुपदधाति - ध्रुवमिति ॥ ध्रुवं निश्चलं मध्यमं सर्वकपालानामसि । सर्वं तद्वत् ।</p>
<h3 id="मनतर-110">मन्त्रः</h3>
<p>पृ॒थि॒वीन्दृꣳ॑ह।</p>
<h4 id="टक-110">टीका</h4>
<p>पृथिवीं दृंह दृढां कुरु । दृह दृहि वृद्धौ, अन्तर्भावितण्यर्थः । पृथिवीशब्दो ङीषन्तोऽन्तोदात्तः ।</p>
<h3 id="मनतर-111">मन्त्रः</h3>
<p>आयु॑र्दृꣳह ।<br>
प्र॒जान्दृꣳ॑ह ।</p>
<h4 id="टक-111">टीका</h4>
<p>यजमानस्यायुः प्रजां च दृंह । प्रजाशब्दः कृदुत्तरप्रकृतिस्वरेण (पा.सू. 6.2.139) अन्तोदात्तः ।</p>
<h3 id="मनतर-112">मन्त्रः</h3>
<p>सजा॒तान॒स्मै यज॑मानाय॒ पर्यू॑ह ।</p>
<h4 id="टक-112">टीका</h4>
<p>किञ्च अस्मै यजमानाय । षष्ठ्यर्थे चतुर्थ्यौ (पा.सू. 2.3.62 वा 1) । अस्य यजमानस्य सजातान् समानजन्मनः पर्यूह परितस्सेवमानान् कुरु । &lsquo;सजातानस्मा अभितो बहुलान् करोति&rsquo; (तै.ब्रा. 3.2.7) इत्यादि ब्राह्मणम् । &lsquo;समानस्य छन्दसि&rsquo; (पा.सू. 6.3.84) इत्यादिना सभावः । &lsquo;वा जाते&rsquo; (पा.सू. 6.2.171) इत्युत्तरपदान्तोदात्तत्वम् । जात्यादिग्रहणं नानुवर्तिष्यते । &lsquo;ऊडिदम्&rsquo; (पा.सू. 6.1.171) इत्यादिना अस्मा इति विभक्तेरुदात्तत्वम् । लसार्वधातुकानुदात्तत्वे (पा.सू. 6.1.176) यजमाने धातुस्वरः । &lsquo;उपसर्गादस्यत्यूह्योर्वा वचनम्&rsquo; (पा.सू. 1.3.29 वा 3) इत्यूह्यतेः परस्मैपदत्वम् ॥</p>
<h3 id="मनतर-113">मन्त्रः</h3>
<p>[ संयुक्तमन्त्रः -  ध॒र्त्रम॑स्य॒न्तरि॑ख्षन्दृꣳह प्रा॒णन्दृꣳ॑हापा॒नन्दृꣳ॑ह सजा॒तान॒स्मै यज॑मानाय॒ पर्यू॑ह ]</p>
<p>ध॒र्त्रम॑सि । <br>
अ॒न्तरि॑ख्षन्दृꣳह । <br>
प्रा॒णन्दृꣳ॑ह ।<br>
अपा॒नन्दृꣳ॑ह ।<br>
सजा॒तान॒स्मै यज॑मानाय॒ पर्यू॑ह ।</p>
<h4 id="टक-113">टीका</h4>
<p>7पूर्वार्धमुपदधाति - धर्त्रमिति ॥ धर्त्रं धारकं पुरस्तात्पुरोडाशस्यासि । &lsquo;धृञ् धारणे&rsquo;, &lsquo;गुधृविपचि&rsquo; (उ.सू. 606) इत्यादिना त्रप्रत्ययः । अन्तरिक्षादिकं दृंह निश्चलं धारय ।</p>
<ul>
<li>[दृंह दृढां कुरु । दृह दृहि वृद्धौ, अन्तर्भावितण्यर्थः]</li>
</ul>
<p>प्राणापानशब्दौ थाथादिस्वरेण (पा.सू. 6.2.144) अन्तोदात्तौ ।  समानमन्यत् ॥</p>
<ul>
<li>[ किञ्च अस्मै यजमानाय । षष्ठ्यर्थे चतुर्थ्यौ (पा.सू. 2.3.62 वा 1) । अस्य यजमानस्य सजातान् समानजन्मनः पर्यूह परितस्सेवमानान् कुरु । &lsquo;सजातानस्मा अभितो बहुलान् करोति&rsquo; (तै.ब्रा. 3.2.7) इत्यादि ब्राह्मणम् । &lsquo;समानस्य छन्दसि&rsquo; (पा.सू. 6.3.84) इत्यादिना सभावः । &lsquo;वा जाते&rsquo; (पा.सू. 6.2.171) इत्युत्तरपदान्तोदात्तत्वम् । जात्यादिग्रहणं नानुवर्तिष्यते । &lsquo;ऊडिदम्&rsquo; (पा.सू. 6.1.171) इत्यादिना अस्मा इति विभक्तेरुदात्तत्वम् । लसार्वधातुकानुदात्तत्वे (पा.सू. 6.1.176) यजमाने धातुस्वरः । &lsquo;उपसर्गादस्यत्यूह्योर्वा वचनम्&rsquo; (पा.सू. 1.3.29 वा 3) इत्यूह्यतेः परस्मैपदत्वम् ]</li>
</ul>
<h3 id="मनतर-114">मन्त्रः</h3>
<p>[संयुक्तमन्त्रः -   ध॒रुण॑मसि॒ दिव॑न्दृꣳह॒ चख्षुः॑ [10] दृ॒ꣳ॒ह॒ श्रोत्र॑न्दृꣳह सजा॒तान॒स्मै यज॑मानाय॒ पर्यू॑ह ]</p>
<p>ध॒रुण॑मसि ।<br>
दिव॑न्दृꣳह ।<br>
चख्षु॑र्दृꣳह ।<br>
श्रोत्र॑न्दृꣳह ।<br>
सजा॒तान॒स्मै यज॑मानाय॒ पर्यू॑ह ।</p>
<h4 id="टक-114">टीका</h4>
<p>8अपरार्धमुपदधाति - धरुणमिति ॥ धरुणं धारकं अपरतः पुरोडाशस्यासि । &lsquo;धारेर्णिलुक्च&rsquo; इति उनन्प्रत्ययः । तत्त्वं द्युप्रभृतीनि दृंह । समानमन्यत् ।</p>
<ul>
<li>[ किञ्च अस्मै यजमानाय । षष्ठ्यर्थे चतुर्थ्यौ (पा.सू. 2.3.62 वा 1) । अस्य यजमानस्य सजातान् समानजन्मनः पर्यूह परितस्सेवमानान् कुरु । &lsquo;सजातानस्मा अभितो बहुलान् करोति&rsquo; (तै.ब्रा. 3.2.7) इत्यादि ब्राह्मणम् । &lsquo;समानस्य छन्दसि&rsquo; (पा.सू. 6.3.84) इत्यादिना सभावः । &lsquo;वा जाते&rsquo; (पा.सू. 6.2.171) इत्युत्तरपदान्तोदात्तत्वम् । जात्यादिग्रहणं नानुवर्तिष्यते । &lsquo;ऊडिदम्&rsquo; (पा.सू. 6.1.171) इत्यादिना अस्मा इति विभक्तेरुदात्तत्वम् । लसार्वधातुकानुदात्तत्वे (पा.सू. 6.1.176) यजमाने धातुस्वरः । &lsquo;उपसर्गादस्यत्यूह्योर्वा वचनम्&rsquo; (पा.सू. 1.3.29 वा 3) इत्यूह्यतेः परस्मैपदत्वम्।]　</li>
</ul>
<h3 id="मनतर-115">मन्त्रः</h3>
<p>[ संयुक्तमन्त्रः - धर्मा॑ऽसि॒ दिशो॑ दृꣳह॒ योनि॑न्दृꣳह प्र॒जान्दृꣳ॑ह सजा॒तान॒स्मै यज॑मानाय॒ पर्यू॑ह-]</p>
<p>धर्मा॑ऽसि ।<br>
दिशो॑ दृꣳह ।<br>
योनि॑न्दृꣳह।<br>
प्र॒जान्दृꣳ॑ह ।<br>
सजा॒तान॒स्मै यज॑मानाय॒ पर्यू॑ह ।</p>
<h4 id="टक-115">टीका</h4>
<p>9दक्षिणार्धमुपदधाति - धर्मेति ॥ धर्म धारकं दक्षिणतः पुरोडाशस्यासि । ध्रिञो मनिन् । अत्र तु प्रजननशक्तिः प्रजा ॥</p>
<h3 id="मनतर-116">मन्त्रः</h3>
<p>[ संयुक्तमन्त्रः - चित॑स्स्थ प्र॒जाम॒स्मै र॒यिम॒स्मै स॑जा॒तान॒स्मै यज॑मानाय॒ पर्यू॑ह ]</p>
<p>चित॑स्स्थ ।<br>
प्र॒जाम॒स्मै +++(यज॑मानाय॒ पर्यू॑ह )+++  ।<br>
र॒यिम॒स्मै  +++(यज॑मानाय॒ पर्यू॑ह )+++  ।<br>
स॑जा॒तान॒स्मै यज॑मानाय॒ पर्यू॑ह ।</p>
<h4 id="टक-116">टीका</h4>
<p>10अन्यान्युपदधाति - चित इति ॥ चीयन्ते उपचीयन्ते इति चितः चितयः । यस्माच्चितः स्थ, तस्मादस्य यजमानस्य प्रजार्थं पर्यूहत परितश्चिनुत । प्रत्येकमभिधानादेकवचनम् । शिष्टं स्पष्टम् ॥</p>
<h3 id="मनतर-117">मन्त्रः</h3>
<p>भृगू॑णा॒मङ्गि॑रसा॒न्तप॑सा तप्यध्वम् ।</p>
<h4 id="टक-117">टीका</h4>
<p>11अङ्गारैरभिवासयति - भृगूणामिति ॥ भृगवोङ्गिरसश्च तपस्विनः प्रसिद्धाः । तेषां तपसा तप्यध्वं तप्तानि भवत । कर्मणि लकारः । &lsquo;देवतानामेव&rsquo; (तै.ब्रा. 3.2.7) इत्यादि ब्राह्मणम् ॥</p>
<h3 id="मनतर-118">मन्त्रः</h3>
<p>यानि॑ घ॒र्मे क॒पाला᳚न्युपचि॒न्वन्ति॑ वे॒धसः॑ ।<br>
पू॒ष्णस्तान्यपि॑ व्र॒त इ॑न्द्रवा॒यू वि मु॑ञ्चताम् ॥ [11]</p>
<h4 id="टक-118">टीका</h4>
<p>12कपालानि विमुञ्चति - यानीति ॥ इष्टिसंस्थानकालभाविनोपि विमोकमन्त्रस्य प्रासङ्गिकमिहाम्नानम् । इयं चतुष्पदानुष्टुप् ; यणादेशाकरणेन प्रथमतृतीयौ पूरणीयौ । विधायको वेधाः अध्वर्युः । विध विधाने, असुन्प्रत्ययः (उ.सू. 664) । उञ्छादित्वात् (पा.सू. 6.1.160) अन्तोदात्तः, व्यत्ययेन बहुवचनम्, एको ह्यध्वर्युरुपदधाति । यानि कपालानि घर्मे अङ्गारे वेधसः उपचिन्वन्ति उपहितवन्तः । वर्तमानसामीप्ये लट् (पा.सू. 3.3.131) । तानि कपालानि इन्द्रवायू विमुञ्चताम्; ध्रुवमसीत्यादिमन्त्रैरुपहितानां तावेव विमोचकाविति भावः ।<br>
&lsquo;नोत्तरपदेनुदात्तादौ&rsquo; (पा.सू. 6.2.142) इत्युभयपदप्रकृतिस्वरत्वे निषिद्धे समासान्तोदात्तत्वम् । किमुपधानं विमोकार्थं ? इत्यत आह - पूष्णः पोषकस्याग्नेः । उदात्तनिवृत्तिस्वरेण (पा.सू. 6.1.161) विभक्तेरुदात्तत्वम् । तस्य व्रते हविश्श्रपणलक्षणे कर्मणि अपीते समाप्ते इदानीं विमुञ्चतामिति । &lsquo;सं ते मनसा मनः&rsquo; (तै.सं. 1.3.10) इत्यादिवदपीत्युपसर्गश्रुतेर्योग्यं क्रियापदमध्याह्रियते । उपचिन्वन्तीत्यत्र &lsquo;सतिशिष्टेपि विकरणस्वरो लसार्वधातुकस्वरं न बाधते&rsquo; इति वचनाल्लसार्वधातुकाद्युदात्तत्वम् । &lsquo;चतुष्पदयर्चा&rsquo; (तै.ब्रा. 3.2.7) इत्यादि ब्राह्मणम् ॥</p>
<p>इति सप्तमोनुवाकः</p>
<h2 id="अनवक-८-सवपद-परडशनषपदनम">अनुवाकः ८ संवापादिः (पुरोडाशनिष्पादनम्)</h2>
<h3 id="मनतर-119">मन्त्रः</h3>
<p>सव्वँ॑पामि ।</p>
<h4 id="टक-119">टीका</h4>
<p>1पिष्टानि संवपति - समिति ॥ समित्येकीभावे; सह प्रक्षिपामि । सावित्रशेषश्चायम् । &lsquo;अग्नये जुष्टम्&rsquo; (तै.सं. 1.1.4) इत्यपि लभ्यते ॥</p>
<h3 id="मनतर-120">मन्त्रः</h3>
<p>समापो॑ अ॒द्भिर॑ग्मत॒ समोष॑धयो॒ रसे॑न । +++(<a href="http://titus.uni-frankfurt.de/texte/etcd/ind/aind/ved/yvw/vs/vst.htm">वाजसनेयीसंहितानुसारेण</a> अत्र मन्त्रविभागः कृतः)+++ <br>
सꣳ रे॒वती॒र्जग॑तीभि॒र्मधु॑मती॒र्मधु॑मतीभिस्सृज्यध्वम्  ।।</p>
<h4 id="टक-120">टीका</h4>
<p>2प्रणीता मदन्तीरानीयमानाः प्रतिमन्त्रयते - समाप इति वस्वष्टवस्वादित्यपदया उपरिष्टाद्बृहत्या ॥<br>
आपः प्रणीतालक्षणाः, अद्भिर्मदन्तीलक्षणाभिः, समग्मत सङ्गच्छन्ताम् । &lsquo;ऊडिदम्&rsquo; (पा.सू. 6.1.171) इत्यादिना असर्वनामस्थानविभक्तेरुदात्तत्वम् । &lsquo;छन्दसि लुङ्लङ्लिटः&rsquo; (पा.सू. 3.4.6) इति लङ्, &lsquo;समो गम्यृच्छिभ्याम्&rsquo; (पा.सू. 1.3.29) इत्यात्मनेपदम्, &lsquo;बहुळं छन्दसि&rsquo; (पा.सू. 2.4.73) इति शपो लुक्, &lsquo;आत्मनेपदेष्वनतः&rsquo; (पा.सू. 7.1.5) इत्यदादेशः । यद्वा - तेनैव लुङ्, &lsquo;मन्त्रे घस&rsquo; (पा.सू. 2.4.80) इत्यादिना च्लेर्लुक्, &lsquo;गमहन&rsquo; (पा.सू. 6.4.98) इत्युपधालोपः ।<br>
किञ्च, ओषधयः पिष्टलक्षणाः रसेनानीयमानेन द्विप्रकारेण रसेन जलेन सङ्गच्छन्ताम् । ओषा धीयन्त आस्वित्योषधयः । दासीभारादित्वात् (पा.सू. 6.2.42) पूर्वपदप्रकृतिस्वरत्वम्, ओषशब्दो घञन्त आद्युदात्तः, &lsquo;कर्मण्यधिकरणे च&rsquo; (पा.सू. 3.3.93)इति दधातेः किप्रत्ययः ।<br>
एवं परोक्षवदभिधायेदानीं प्रत्यक्षवदुच्यते - रेवतीः रेवत्यः धनवत्यः सर्वधनकारणत्वात् । &lsquo;रयेर्मतौ बहुलम्&rsquo; (पा.सू. 6.1.37 वा 6) इति सम्प्रसारणम्; &lsquo;वा छन्दसि&rsquo; (पा.सू. 6.1.106) इति पूर्वसवर्णदीर्घत्वम्, ह्रस्वनुड्भ्यां मतुप्&rsquo; (पा.सू. 6.1.176) इत्यत्र &lsquo;रेशब्दाच्चोपसङ्ख्यानम्&rsquo; (पा.सू. 6.1.176 वा 1) इति मतुप उदात्तत्वं, वत्त्वं च । <br>
ईदृश्यो यूयं जगतीभिस्संसृज्यध्वं संसृष्टा भवत । कर्मणि लकारः । जगतीभिः जङ्गमस्वभावाभिः । &lsquo;वर्तमाने पृषद्बृहन्महज्जगच्छतृवत्&rsquo; (उ.सू. 241) इति गमेरतिप्रत्ययः, मकारलोपः, द्विर्वचनं च निपात्यते, &lsquo;उगितश्च&rsquo; (पा.सू. 4.1.6) इति ङीप्, &lsquo;अभ्यस्तानामादिः&rsquo; (पा.सू. 6.1.189) इत्याद्युदात्तत्वम् । शतृवद्भावेन लसार्वधातुकत्वात् (पा.सू. 6.1.186) प्रत्ययस्यानुदात्तत्वम् । तथा मधुमतीः मधुमत्यः मधुरा यूयं मधुमतीभिस्संसृज्यध्वम् ।<br>
एतदुक्तं भवति - हे आपः रेवत्यो मधुमत्यश्च यूयं जगतीभिर्मधुमतीभिश्च ओषधीभिस्संसृज्यध्वम्, इति । &lsquo;आपो वा ओषधीर्जिन्वन्ति&rsquo; (तै.ब्रा. 3.2.8) इत्यादि, &lsquo;आपो वै रेवतीः&rsquo; (तै.ब्रा. 3.2.8) इत्यादि च ब्राह्मणम् ॥</p>
<h3 id="मनतर-121">मन्त्रः</h3>
<p>[संयुक्तमन्त्रः -  अ॒द्भ्यᳶ परि॒ प्रजा॑तास्स्थ॒ सम॒द्भिᳶ पृ॑च्यध्वम्  ]</p>
<p>अ॒द्भ्यᳶ परि॒ प्रजा॑तास्स्थ ।</p>
<h4 id="टक-121">टीका</h4>
<p>3अपः परिप्लावयति - अद्भ्य इति गायत्र्यैकपदया यजुरन्तया ॥ हे ओषधयः यूयं अद्भ्यः परिप्रजाताः अद्भ्य एव सर्वास्सम्भूताः ।</p>
<h3 id="मनतर-122">मन्त्रः</h3>
<p>सम॒द्भिᳶ पृ॑च्यध्वम् ।</p>
<h4 id="टक-122">टीका</h4>
<p>यस्मादेवं स्थ, तस्मादाभिरद्भिस्सम्पृच्यध्वं सम्पृक्ता भवत । कर्मणि लकारः । अद्भिस्सम्पर्केण युष्माकमभिवृद्धिरिति । &lsquo;यथा सुवृष्टे&rsquo; (तै.ब्रा. 3.2.8) इत्यादि ब्राह्मणम् । &lsquo;ऊडिदम्&rsquo; (पा.सू. 6.1.171) इत्यादिना अद्भ्यो विभक्तेरुदात्तत्वम् । प्रकृष्टा जाताः प्रजाता इति प्रादिसमासः प्राचार्यवत् । गतित्वाभावात् अव्ययपूर्वपदप्रकृतिस्वरत्वम् (पा.सू. 6.2.2) । यद्वा अन्तर्भावितण्यर्थात् कर्मणि निष्ठायां &lsquo;गतिरनन्तरः&rsquo; (पा.सू. 6.2.49) इति पूर्वपदप्रकृतिस्वरत्वम् ॥</p>
<h3 id="मनतर-123">मन्त्रः</h3>
<p>जन॑यत्यै त्वा॒ सय्यौँ᳚मि ।</p>
<h4 id="टक-123">टीका</h4>
<p>4आलोडयति - जनयत्या इति ॥ जनयत्यै प्रजानां जननाय त्वां संयौमि मिश्रीकरोमि । &lsquo;अमेरतिः&rsquo; (उ.सू. 499) इति विधीयमानोऽतिप्रत्ययो बहुलवचनाज्जनेर्ण्यन्तादपि भवति । &lsquo;छन्दस्युभयथा&rsquo; (पा.सू. 3.4.117) इति तस्य सार्वधातुकत्वात् णिलोपाभावः ॥</p>
<h3 id="मनतर-124">मन्त्रः</h3>
<p>अ॒ग्नये᳚ त्वा ।</p>
<h4 id="टक-124">टीका</h4>
<p>5व्यूह्याभिमृशति - अग्नय इति ॥ अग्न्यर्थं त्वामभिमृशामीति शेषः ॥</p>
<h3 id="मनतर-125">मन्त्रः</h3>
<p>अ॒ग्नीषोमा᳚भ्याम्  [ त्वा ] ।</p>
<h3 id="टक-125">टीका</h3>
<p>6अग्नीषोमाभ्यामित्यत्र त्वेत्यनुषज्यते । पूर्ववच्छेषः । अभिमर्शेन चान्यस्माद्व्यावृत्तिः क्रियते ॥</p>
<h3 id="मनतर-126">मन्त्रः</h3>
<p>म॒खस्य॒ शिरो॑ऽसि ।</p>
<h4 id="टक-126">टीका</h4>
<p>7पिण्डं करोति - मखस्य शिरोसीति ॥ यज्ञो वै मखः (तै.ब्रा. 3.2.8), तस्य शिरः मुख्यमङ्गमसि, प्राधान्यात् ॥</p>
<h3 id="मनतर-127">मन्त्रः</h3>
<p>घ॒र्मो॑ऽसि वि॒श्वायुः ।</p>
<h4 id="टक-127">टीका</h4>
<p>8अधिश्रयति - घर्म इति ॥ घर्मः प्रवर्ग्य आदित्यो वा, स एवासि, उष्णत्वात् । विश्वमायुर्येन क्रियत इति विश्वायुः, विश्वायुर्नामासि ।। &lsquo;बहुव्रीहौ विश्वं संज्ञायां&rsquo; (पा.सू. 6.2.106) इति पूर्वपदान्तोदात्तत्वम् ॥</p>
<h3 id="मनतर-128">मन्त्रः</h3>
<p>[ संयुक्तमन्त्रः - उ॒रु प्र॑थस्वो॒रु ते॑ य॒ज्ञप॑तिᳶ प्रथताम् ]</p>
<p>उ॒रु प्र॑थस्व ।<br>
उ॒रु ते॑ य॒ज्ञप॑तिᳶ प्रथताम् ।</p>
<h4 id="टक-128">टीका</h4>
<p>9प्रथयति - उर्विति ॥ उरु यथा भवति तथा प्रथस्व । यज्ञपतिः यजमानः अनेन तवोरुप्रथनेन उरु प्रथतां पश्वादिभिः । &lsquo;पत्यावैश्वर्ये&rsquo; (पा.सू. 6.2.18) इति पूर्वपदप्रकृतिस्वरत्वम् ॥</p>
<h3 id="मनतर-129">मन्त्रः</h3>
<p>त्वच॑ङ्गृह्णीष्व ।</p>
<h4 id="टक-129">टीका</h4>
<p>10श्लक्ष्णीकरोति - त्वचमिति ॥ त्वचं गृह्णीष्व त्वचा अतिश्लक्ष्णतनूर्भव । &lsquo;सर्वमेवैनꣳ सतनुम्&rsquo; (तै.ब्रा. 3.2.8) इत्यादि ब्राह्मणम् ॥</p>
<h3 id="मनतर-130">मन्त्रः</h3>
<p>अन्तरि॑त॒ꣳ॒ रख्षो॒ऽन्तरि॑ता॒ अरा॑तयः ।</p>
<h4 id="टक-130">टीका</h4>
<p>11पर्यग्नि करोति - अन्तरितमिति यजुरादिकयैकपदया गायत्र्या ॥<br>
अन्तरितं तिरोहितमपनीतम् । &lsquo;अन्तरपरिग्रहे&rsquo; (पा.सू. 1.4.65) इति गतिसंज्ञिकत्वात् &lsquo;गतिरनन्तरः&rsquo; इति पूर्वपदप्रकृतिस्वरत्वम् । व्याख्यातमन्यत् (तै.सं. 1.1.2) । &lsquo;घर्मो वा एषोऽशान्तः&rsquo; (तै.ब्रा. 3.2.8) इत्यादि ब्राह्मणम् ॥</p>
<h3 id="मनतर-131">मन्त्रः</h3>
<p>[ संयुक्तमन्त्रः －　दे॒वस्त्वा॑ सवि॒ता श्र॑पयतु॒ वर्षि॑ष्ठे॒ अधि॒ नाके॒ऽग्निस्ते॑ त॒नुव॒म्माऽति॑ धाक् ]</p>
<p>दे॒वस्त्वा॑ सवि॒ता श्र॑पयतु ।</p>
<h4 id="टक-131">टीका</h4>
<p>12श्रपयति - देव इति ॥ देवस्सविता सर्वस्य प्रेरकः त्वां श्रपयतु पक्वं करोतु । किमर्थं? - वर्षिष्ठे वृद्धतमे नाके सुखरूपे स्वर्गे निमित्ते । &lsquo;निमित्तात्कर्म(सं)योगे&rsquo; (पा.सू. 2.3.36 वा 6) इति सप्तमी । नाके स्वर्गार्थं त्वां श्रपयतु । सप्तम्यर्थमेवाधिशब्दो द्योतयति । &lsquo;अधिपरी अनर्थकौ&rsquo; (पा.सू. 1.4.93) इति कर्मप्रवचनीयसंज्ञा । यद्वा - देवस्सविता त्वां श्रपयतु ।</p>
<h3 id="मनतर-132">मन्त्रः</h3>
<p>वर्षि॑ष्ठे॒ अधि॒ नाके᳚।</p>
<h4 id="टक-132">टीका</h4>
<p>कीदृशं? - वर्षिष्ठे अधिनाके, योयं दिवि नाको नामाग्निः वृद्धतमो रक्षसां हन्ता तस्मिन्नधि तेनेश्वरेण रक्ष्यमाणं त्वां श्रपयतु । &lsquo;अधिरीश्वरे&rsquo; (पा.सू. 1.4.97) इति कर्मप्रवचनीयत्वम् । &lsquo;यस्मादधिकं यस्य चेश्वरवचनं तत्र सप्तमी&rsquo; (पा.सू. 2.3.9) इति स्वामिविशेषे द्योत्ये स्वामिविशेषात्सप्तमी, यथा &lsquo;अधिब्रह्मदत्ते पञ्चालः&rsquo; इति । &lsquo;पुरोडाशं वा अधिश्रितम्&rsquo; (तै.ब्रा. 3.2.8) इत्यादि ब्राह्मणम् ।</p>
<h3 id="मनतर-133">मन्त्रः</h3>
<p>अ॒ग्निस्ते॑ त॒नुव॒म्माऽति॑ धाक् ।</p>
<h4 id="टक-133">टीका</h4>
<p>किञ्च - अग्निस्ते तनुवं मातिधाक् कृशावस्थामतीत्य मा धाक्षीत् । दहेर्लुङि, च्लेस्सिचि, हलन्तलक्षणा वृद्धिः (पा.सू. 3.2.110, 3.1.44, 7.2.3), &lsquo;बहुळं छन्दसि&rsquo; (पा.सू. 7.3.97) इतीडभावः, हल्ङ्यादिलोपसंयोगान्तलोपौ, घत्वचर्त्वभष्भावाः (पा.सू. 8.2.36, 8.4.55, 8.2.37) । &lsquo;तन्वादीनां छन्दसि बहुळम्&rsquo; (पा.सू. 6.4.77 वा 1) इति तनोतेरुवङादेशः ॥</p>
<h3 id="मनतर-134">मन्त्रः</h3>
<p>अग्ने॑ ह॒व्यꣳ र॑ख्षस्व ।</p>
<h4 id="टक-134">टीका</h4>
<p>13गार्हपत्यमभिमन्त्रयते - अग्न इति ॥ व्याख्यातम् (तै.सं. 1.1.4) ॥</p>
<ul>
<li>[17गार्हपत्यमभिमन्त्रयते - अग्न इति ॥ हे अग्ने गार्हपत्य, इदं हव्यं हवनाय निरुप्तं रक्षस्व । व्यत्ययेनात्मनेपदम् । &lsquo;छन्दसि च&rsquo; (पा.सू. 5.1.67) इति यः ॥]</li>
</ul>
<h3 id="मनतर-135">मन्त्रः</h3>
<p>सम्ब्रह्म॑णा पृच्यस्व ।</p>
<h4 id="टक-135">टीका</h4>
<p>14भस्मनाभिवासयति - समिति ॥ ब्रह्मणा बृहता अनेन भस्मना संपृच्यस्व संपृक्तो भव हे पुरोडाश । पृचेः कर्मणि लकारः । &lsquo;मस्तिष्को वै पुरोडाशः&rsquo; (तै.ब्रा. 3.2.8) इत्यादि ब्राह्मणम् । &lsquo;पशोर्वै प्रतिमा परोडाशः&rsquo; (तै.ब्रा. 3.2.8) इति च ब्राह्मणम् ॥</p>
<h3 id="मनतर-136">मन्त्रः</h3>
<p>[संयुक्तमन्त्रः -  एक॒ताय॒ स्वाहा᳚ द्वि॒ताय॒ स्वाहा᳚ त्रि॒ताय॒ स्वाहा᳚ ॥ [12]  ]</p>
<p>एक॒ताय॒ स्वाहा᳚ ।<br>
द्वि॒ताय॒ स्वाहा᳚ । <br>
त्रि॒ताय॒ स्वाहा᳚ ।</p>
<h4 id="टक-136">टीका</h4>
<p>15पात्रनिर्णेजनीरपो निनयति - एकतायेति ॥ एकतादयस्संज्ञाशब्दाः &lsquo;तत एकतोजायत&rsquo; (तै.ब्रा. 3.2.8) इत्यादिब्राह्मणे प्रसिद्धाः तद्वाच्याः पित्रादयः अग्निष्वात्तादयः । तेभ्य इमा आहुतयस्सन्त्विति स्वयमेव सरस्वत्याह; न त्वहं मनुष्य इति । एकतोभिपातादस्यास्ति जन्मेत्येकतः । अर्श आदेराकृतिगणत्वादच्प्रत्ययः (पा.सू. 5.2.127) । &lsquo;तद्धितश्चासर्वविभक्तिः&rsquo; (पा.सू. 1.1.38) इत्यव्ययत्वात् &lsquo;अव्ययानां भमात्रे टिलोपः&rsquo; (पा.सू. 4.2.104 वा 2), अस्तिसामानाधिकरण्याभावेपि &lsquo;बहुळं छन्दसि&rsquo; (पा.सू. 5.2.122) इति मत्वर्थीयो दृश्यते । यथा &lsquo;सोन्तर्वानभवत्&rsquo; (तै.ब्रा. 2.2.9) इति । एवं द्वितस्त्रितोपि द्रष्टव्यः । &lsquo;देवा वै हविर्भृत्वाऽब्रुवन्&rsquo; (तै.ब्रा. 3.2.8) इति ब्राह्मणम् ॥</p>
<p>इत्यष्टमोनुवाकः</p>
<h2 id="अनवक-९--वदकरणम">अनुवाकः ९  वेदिकरणम्</h2>
<h3 id="मनतर-137">मन्त्रः</h3>
<p>आ द॑दे ।</p>
<h4 id="टक-137">टीका</h4>
<p>1स्फ्यमादत्ते - आदद इति ॥ सावित्रशेषोऽयम् (तै.सं. 1.1.4) ॥</p>
<h3 id="मनतर-138">मन्त्रः</h3>
<p>इन्द्र॑स्य बा॒हुर॑सि दख्षि॑णस्स॒हस्र॑भृष्टिश्श॒तते॑जाः ।</p>
<h4 id="टक-138">टीका</h4>
<p>2स्फ्यमनुमन्त्रयते - इन्द्रस्येति ॥ &lsquo;स्वाङ्गाख्यायामादिर्वा&rsquo; (फि.सू. 9) इति दक्षिणशब्द आद्युदात्तः । बाहुर्विशेष्यते - सहस्रभृष्टिः अनेकपरिवारः(पाकः) (अनेकप्रकारं) शत्रूणां निवारकः(पीडकः) । शततेजाः बह्ववधानः तद्वत्त्वमपीति । उभयत्रापि &lsquo;बहुव्रीहौ प्रकृत्या पूर्वपदम्&rsquo; (पा.सू. 6.2.1) इति पूर्वपदप्रकृतिस्वरत्वम् ॥</p>
<h3 id="मनतर-139">मन्त्रः</h3>
<p>वा॒युर॑सि ति॒ग्मते॑जाः ।</p>
<h4 id="टक-139">टीका</h4>
<p>3तीक्ष्णीकरोति - वायुरिति ॥ वायुरसि वायुरिव क्षिप्रकार्यसि । कुत इत्यत आह - तिग्मतेजाः तीक्ष्णदीप्तिः निशितधारत्वात् । तादृशो हि त्वमसि । पूर्ववत्प्रकृतिस्वरत्वम् ॥</p>
<h3 id="मनतर-140">मन्त्रः</h3>
<p>पृथि॑वि देवयज॒न्योष॑ध्यास्ते॒ मूल॒म्मा हिꣳ॑सिषम् ।</p>
<h4 id="टक-140">टीका</h4>
<p>4बर्हिः प्रहरति - पृथिवीति ॥ हे पृथिवि देवयजनि देवयागाधिकरणभूते, त्वदीयाया ओषध्याः मूलं मा हिंसिषम् । अनेन स्फ्यप्रहारेण न विनाशयामि । प्रथमस्यामन्त्रितस्य षाष्ठिकमाद्युदात्तत्वम् । &lsquo;नामन्त्रिते समानाधिकरणे&rsquo; (पा.सू. 8.1.73) इति पूर्वस्याविद्यमानवत्त्वनिषेधाद्द्वितीयः पदात्परत्वान्निहन्यते । ओषधिशब्दस्य दासीभारादित्वात् पूर्वपदप्रकृतिस्वरत्वम् । ओषशब्दो घञन्त आद्युदात्तः । &lsquo;विषाद्वै नामासुरः&rsquo; (तै.ब्रा. 3.2.9) इति ब्राह्मणं । तेन ब्राह्मणोक्तमेध्यत्वाभिप्रायं पृथिव्या देवयजनत्वम् । यथा &lsquo;मेध्यामेवैनां देवयजनीं करोति&rsquo; (तै.ब्रा. 3.2.9) इति ॥</p>
<h3 id="मनतर-141">मन्त्रः</h3>
<p>अप॑हतो॒ऽररु॑ᳶ पृथि॒व्यै  ।</p>
<h4 id="टक-141">टीका</h4>
<p>5सतृणं पुरीषमादत्ते - अपहत इति ॥ अपहतः अपनीतः । &lsquo;गतिरनन्तरः&rsquo; (तै.ब्रा. 6.2.49) इति पूर्वपदप्रकृतिस्वरत्वम् । &lsquo;अररुर्वै नामासुर आसीत्&rsquo; (तै.ब्रा. 3.2.9) इत्यादिब्राह्मणप्रसिद्धः असुरविशेषोऽररुः, अरणशीलः गूढचारी । &lsquo;अर्तेररुः&rsquo; (उ.सू. 528) इत्यरुप्रत्ययः । स इतः पृथिव्या अपहतः । अपादानस्य शेषत्वेन विवक्षायां षष्ठ्यर्थे चतुर्थी । &lsquo;उदात्तयणो हल्पूर्वात्&rsquo; (पा.सू. 6.1.174) इति विभक्तेरुदात्तत्वम् ॥</p>
<h3 id="मनतर-142">मन्त्रः</h3>
<p>[संयुक्तमन्त्रः -  व्र॒जम् [13] ग॒च्छ॒ गो॒स्थानं वर्ष॑तु ते॒ द्यौः ]</p>
<p>व्र॒जङ्ग॑च्छ गो॒स्थान॑म् ।</p>
<h4 id="टक-142">टीका</h4>
<p>6हरति - व्रजमिति ॥ व्रजन्त्यस्मिन्निति व्रजः । &lsquo;गोचरसंचर&rsquo; (पा.सू. 3.3.119) इत्यादौ घप्रत्ययान्तो निपातितः । यस्मिन्प्रदेशे पांसवस्सङ्घीभूता उत्करभावमापद्यन्ते, तं देशं गच्छति । कीदृशं? - गोस्थानम् गोशब्दस्य प्रत्याश्रावणलक्षणस्य सम्बन्धि स्थानम् । &lsquo;छन्दाꣳसि वै व्रजो गोस्थानः&rsquo; (तै.ब्रा. 3.2.9) इति ब्राह्मणम् । छन्दस्त्वेन तस्य स्तुतिः । तान्यपि हि गवां शब्दानां स्थानानि । कृदुत्तरपदप्रकृतिस्वरत्वम् । स्थानशब्दो लित्स्वरेणाद्युदात्तः (पा.सू. 6.1.193) । ननु &lsquo;मन्क्तिन् व्याख्यानशयन&rsquo; (पा.सू. 6.2.151) इत्यादिना कृदुत्तरपदान्तोदात्तत्वेन भाव्यम् । तर्हि &lsquo;परादिश्छन्दसि बहुळम्&rsquo; (पा.सू. 6.2.199) इत्युत्तरपदाद्युदात्तत्वं भविष्यति ॥</p>
<h3 id="मनतर-143">मन्त्रः</h3>
<p>वर्ष॑तु ते॒ द्यौः ।</p>
<h4 id="टक-143">टीका</h4>
<p>7वेदिं प्रत्यवेक्षते - वर्षत्विति ॥ ते तव स्फ्येन प्रहृतायाश्शान्त्यर्थं द्यौर्वर्षतु दिविष्ठपर्जन्यद्वारेण ॥</p>
<h3 id="मनतर-144">मन्त्रः</h3>
<p>[संयुक्तमन्त्रः -   बधा॒न दे॑व सवितᳶ पर॒मस्या᳚म्परा॒वति॑ श॒तेन॒ पाशै॒र्यो᳚ऽस्मान्द्वेष्टि॒ यञ्च॑ व॒यन्द्वि॒ष्मस्तमतो॒ मा मौ॒गप॑हतो॒ऽररु॑ᳶ पृथि॒व्यै दे॑व॒यज॑न्यै ]　　</p>
<p>ब॒धा॒न दे॑व सवितᳶ पर॒मस्या᳚म्परा॒वति॑ ।<br>
श॒तेन॒ पाशै॒र्यो᳚ऽस्मान्द्वेष्टि॒ यञ्च॑ व॒यन्द्वि॒ष्मः।।</p>
<h4 id="टक-144">टीका</h4>
<p>8-16निवपति - बधानेति द्विपदया गायत्र्या यजुरन्तया ॥ हे देव सवितः सर्वस्य प्रेरक । परमस्यां परावति सुदूरेपि देशे स्थितं जनम् । &lsquo;उपसर्गाच्छन्दसि धात्वर्थे&rsquo; (पा.सू. 5.1.118) इति वतिः । छान्दसश्चाडागमः । शतेन पाशैः बहुभिः पाशैः तं बधान अस्मिन्नुत्करे तं निश्चेष्टं स्थापय । कम्? - यः अस्मान् द्वेष्टि यं च वयं द्विष्मः तमस्माकं द्वेष्टारं द्वेष्यं च बधान ।</p>
<h3 id="heading"></h3>
<p>तमतो॒  मा मौ᳚क् ।<br>
अप॑हतो॒ऽररु॑ᳶ पृथि॒व्यै दे॑व॒यज॑न्यै ।</p>
<h4 id="टक-145">टीका</h4>
<p>बद्धं तमस्मादुत्करात् मा मौक् मा मुचः । यद्वा - परमस्यां परावति परागतौ पराजये शतेन पाशैः अस्माकं द्वेष्टारं द्वेष्यं च बधान । बद्धं च तं, अस्मात्पराजयात् मा मौक् मा मुचः ।<br>
यद्वा - परमस्यां परावति पराजये पराजयार्थं तस्मिन्नुत्करे बधान । बद्धं च तं मा मुचः उत्करात्पराजयाद्वा । मुचेर्लुङि व्यत्ययेन अङं बाधित्वा च्लेस्सिजादेशः, &lsquo;बहुलं छन्दसि&rsquo; (पा.सू. 7.3.97) इतीडभावः, हलन्तलक्षणा वृद्धिः, हल्ङ्यादिसंयोगान्तलोपौ ।</p>
<h3 id="मनतर-145">मन्त्रः</h3>
<p>[व्र॒जङ्ग॑च्छ  गो॒स्थानं वर्ष॑तु ते॒ द्यौः]<br>
ब॒धा॒न दे॑व सवितᳶ पर॒मस्या᳚म्परा॒वति॑ ।<br>
श॒तेन॒ पाशै॒र्यो᳚ऽस्मान्द्वेष्टि॒ यञ्च॑ व॒यन्द्वि॒ष्मः ।।<br>
तमतो॒  मा मौ᳚क् ।<br>
अप॑हतो॒ऽररु॑ᳶ पृथि॒व्यै दे॑व॒यज॑न्यै ।</p>
<h4 id="टक-146">टीका</h4>
<p>द्वितीये पर्याये देवयजन्या इति पृथिव्या विशेषणम्, अपहत इत्यादौ प्रथमप्रहारेण देवयागयोग्यत्वस्यापादितत्वात् ।</p>
<h3 id="मनतर-146">मन्त्रः</h3>
<p>[व्र॒जङ्ग॑च्छ  गो॒स्थानं वर्ष॑तु ते॒ द्यौः] <br>
ब॒धा॒न दे॑व सवितᳶ पर॒मस्या᳚म्परा॒वति॑ ।<br>
श॒तेन॒ पाशै॒र्यो᳚ऽस्मान्द्वेष्टि॒ यञ्च॑ व॒यन्द्वि॒ष्मः  ।<br>
तमतो॒ मा मौ᳚क् ।<br>
अप॑हतो॒ऽररु॑ᳶ पृथि॒व्या +++(व्यैै)+++अदे॑वयजनः+++(असुरः)+++ ।<br>
अ॒ररु॑स्ते॒ दिव॒म्मा स्का॑न् +++(=गात्)+++।</p>
<h4 id="टक-147">टीका</h4>
<p>तृतीये च पर्याये अदेवयजनत्वमसुरस्य विशेषणम्, यस्मिन्वेदिदेशमनुप्रविश्य शयाने तस्यां भुवि देवयजनं नास्ति; तेन अदेवयजनोऽसुरोपहत इति । नञ्समासे कृते अव्ययपूर्वपदप्रकृतिस्वरत्वम् ।</p>
<p>तृतीय एव शेषः &lsquo;अररुस्ते दिवं मास्कान्&rsquo; इति । अत एवोत्करस्य योऽयमररुस्त्वयि बद्धः, स दिवं स्वर्गं मास्कान् मा गात् । स्कन्देर्लुङि हलन्तलक्षणा वृद्धिः, &lsquo;बहुळं छन्दसि&rsquo; (पा.सू. 7.3.97) इतीडभावः, &lsquo;झलो झलि&rsquo; (पा.सू. 8.2.26) इति सिचो लोपः, हल्ङ्यादिसंयोगान्तलोपौ । &lsquo;भ्रातृव्यो वा अररुः&rsquo; (तै.ब्रा. 3.2.9) इत्यादि ब्राह्मणम् ॥</p>
<h3 id="मनतर-147">मन्त्रः</h3>
<p>वस॑वस्त्वा॒ परि॑गृह्णन्तु गाय॒त्रेण॒ छन्द॑सा ।</p>
<h4 id="टक-148">टीका</h4>
<p>17 वेदिं परिगृह्णाति - वसव इति ॥ वसवः अष्टौ । अष्टाक्षरा गायत्री । ते च गायत्रेण छन्दसा त्वां दक्षिणतः परिगृह्णन्तु ।</p>
<h3 id="मनतर-148">मन्त्रः</h3>
<p>रु॒द्रास्त्वा॒ परि॑गृह्णन्तु॒ त्रैष्टु॑भेन॒ छन्द॑सा ।</p>
<h4 id="टक-149">टीका</h4>
<p>एकादश रुद्राः । एकादशाक्षरा त्रिष्टुप् । ते एकादशाक्षरेण त्रैष्टुभेन छन्दसा त्वां पश्चात्परिगृह्णन्तु ।</p>
<h3 id="मनतर-149">मन्त्रः</h3>
<p>आदि॒त्यास्त्वा॒ परि॑गृह्णन्तु॒ जाग॑तेन॒ छन्द॑सा ।</p>
<h4 id="टक-150">टीका</h4>
<p>द्वादश आदित्याः । ते द्वादशाक्षरेण जागतेन छन्दसा त्वामुत्तरतः परिगृह्णन्तु । &lsquo;छन्दसः प्रत्ययविधाने नपुंसके स्वार्थे उपसंख्यानम्&rsquo; (पा.सू. 4.2.55 वा 1) इति गायत्रादिभ्यस्स्वार्थेऽण्प्रत्ययः । तत्र त्रिष्टुप्जगतीशब्दाभ्यां उत्सादित्वादञ् (पा.सू. 4.1.86), प्राग्दीव्यतीयत्वात् तस्योपसङ्ख्यानस्य । &lsquo;असुराणां वा इयमग्र आसीत्&rsquo; (तै.ब्रा. 3.2.9) इत्यादि ब्राह्मणम् ॥</p>
<h3 id="मनतर-150">मन्त्रः</h3>
<p>दे॒वस्य॑ सवि॒तुस्स॒वे कर्म॑ कृण्वन्ति वे॒धसः॑ ।</p>
<h4 id="टक-151">टीका</h4>
<p>18खनति - देवस्येति द्विपदया गायत्र्या ॥ सवितुः सर्वप्रेरकस्य देवस्य सवे अनुज्ञायाम् अनुज्ञां लब्ध्वैव वेधसो विधायका ऋत्विजः कर्म कृण्वन्ति । यत एवं, तस्मादहमपि देवेन सवित्राऽनुज्ञात एव वेदिं खनामि । ततो मम नापराध इति । कृवि जिघांसायां, कृवि हिंसाकरणयोरित्यन्ये । &lsquo;धिन्विकृण्व्योर च&rsquo; (पा.सू. 3.1.80) इत्युप्रत्ययः, &lsquo;अतो लोपः&rsquo; (पा.सू. 6.4.48) । &lsquo;सवजवौ छन्दसि&rsquo; (पा.सू. 3.3.56 वा 4) इति सवशब्दोऽजन्तत्वादन्तोदात्तः ॥</p>
<h3 id="मनतर-151">मन्त्रः</h3>
<p>[संयुक्तमन्त्रः－ऋ॒तम॑स्यृत॒सद॑नमस्यृत॒श्रीर॑सि ]</p>
<p>ऋ॒तम॑सि ।<br>
ऋत॒सद॑नमसि ।<br>
ऋ॒तश्रीर॑सि ।</p>
<h4 id="टक-152">टीका</h4>
<p>21-23उत्तरं परिग्राहं परिगृह्णाति - ऋतमसीति ॥ हे वेदे ऋतं सत्यं यज्ञो वा त्वमसि, तदाधारत्वात् । तदेवाह ऋतसदनमसीति । ऋतस्य सदनमसि गृहमसि । ऋतवादी ऋत्विक् यजमानो यज्ञो वा सीदत्यस्मिन्नित्यधिकरणे ल्युट्, कृदुत्तरपदप्रकृतिस्वरत्वम् । ऋतं श्रयति साधनत्वेनेति ऋतश्रीः । &lsquo;क्विब्वचि&rsquo; (पा.सू. 3.2.178 वा 2) इत्यादिना क्विप्, दीर्घश्च, स एव स्वरः । दक्षिणतः पश्चादुत्तरतश्च त्रय एवैते परिग्रहे मन्त्राः । &lsquo;एतावती वै पृथिवी&rsquo; (तै.ब्रा. 3.2.9) इत्यादि ब्राह्मणम् ॥</p>
<h3 id="मनतर-152">मन्त्रः</h3>
<p>[संयुक्तमन्त्रः -   धा अ॑सि स्व॒धा अ॑स्यु॒र्वी चासि॒ वस्वी॑ चासि ]</p>
<p>धा अ॑सि ।</p>
<h4 id="टक-153">टीका</h4>
<p>24समीकरोति - धा इति यजुरादिकया पुरा क्रूूरस्येत्यादिकया त्रिष्टुभा चतुष्पदया ॥ दधातीति धाः । &lsquo;क्विप् च&rsquo; (पा.सू. 3.2.76) इति क्विप् । हविषामाधारस्त्वमसि ।</p>
<h3 id="मनतर-153">मन्त्रः</h3>
<p>स्व॒धा अ॑सि ।</p>
<h4 id="टक-154">टीका</h4>
<p>स्वधा अन्नं, स्वं पुरुषं दधातीति । &lsquo;आतोऽनुपसर्गे कः&rsquo; (पा.सू. 3.2.3) कृदुत्तरपदप्रकृतिस्वरत्वम् ।स्वधैव त्वमसि, तत्साधनत्वात् । &lsquo;ईषाअक्षादिषु च्छन्दसि प्रकृतिभावमात्रं वक्तव्यम्&rsquo; (पा.सू. 6.1.127 वा 2) इति पदयोः सवर्णदीर्घत्वाभावः ।</p>
<h3 id="मनतर-154">मन्त्रः</h3>
<p>उ॒र्वी चाऽसि॑　।<br>
वस्वी॑ चासि ।</p>
<h4 id="टक-155">टीका</h4>
<p>उर्वी महती चासि । वस्वी वासहेतुश्चासि, पुरोडाशादिधनवत्त्वेन देवतानां धारकत्वात् । अत्र &lsquo;गुणवचनात् ङीबाद्युदात्तार्थम्&rsquo; (पा.सू. 4.1.44 वा 1) इति वसुशब्दात् ङीप् । उरुशब्दात् ङीप् ङीष् वा; न कश्चन विशेषः । ङीप्यपि &lsquo;उदात्तयणो हल्पूर्वात्&rsquo; (पा.सू. 6.1.174) इति नद्या उदात्तत्वेन भाव्यम् । अत्र &lsquo;चवायोगे प्रथमा&rsquo; (पा.सू. 8.1.59) इति प्रथमा तिङ्विभक्तिर्न निहन्यते ।</p>
<h3 id="मनतर-155">मन्त्रः</h3>
<p>पु॒रा क्रू॒रस्य॑ वि॒सृपो॑ विरफ्शिन्नुदा॒दाय॑ पृथि॒वीञ्जी॒रदा॑नुः  ।<br>
यामैर॑यञ्च॒न्द्रम॑सि स्व॒धाभि॒स्तान्धीरा॑सो अनु॒दृश्य॑ यजन्ते ॥ [15]</p>
<h4 id="टक-156">टीका</h4>
<p>अथ कुतोऽवगम्यते ईदृशी वेदिरिदानीमभूदिति तत्राह - पुरेति ॥<br>
क्रूरस्याररुनाम्नोसुरस्य उत्करबद्धस्य विसृपः विसर्पणात् पुरा पूर्वमेव । &lsquo;सृपितृदोः कसुन्&rsquo; (पा.सू. 3.4.17), व्यत्ययेन प्रथमा । पृथिवीं प्रथिताम् । जीरदानुः जीरोग्निः बुद्धिर्वा । &lsquo;जु&rsquo; इति सौत्रो धातुः, तस्मात् &lsquo;जोरी च&rsquo; (उ.सू. 191) इति रक्प्रत्ययः । जीरस्य दानुः दात्री जीरदानुः । &lsquo;दाभाभ्यां नुः&rsquo; (उ.सू. 319) इति नुप्रत्ययः । &lsquo;अन्तोदात्तप्रकरणे मरुद्वृधादीनां छन्दस्युपसङ्ख्यानम्&rsquo; (पा.सू. 6.2.106 वा 2) इति पूर्वपदस्यान्तोदात्तत्वम् । यद्वा - जीवनशीलाः जीराः । &lsquo;स्फायितञ्चि&rsquo; (उ.सू. 178) इति रक्प्रत्ययो बहुलवचनात् जीवेरपि भवति । दानवः दातारः हविषां, यजमानाः । जीरा दानवो यस्यामिति बहुव्रीहौ पूर्वपदप्रकृतिस्वरत्वम् ।<br>
ईदृशीं यां त्वां स्वधाभिरन्नैरोषधिविकारैस्सहितां उदादाय उत्क्षिप्य चन्द्रमसि ओषधीशे ऐरयन् स्थापितवन्तः यज्वानः । हे विरप्शिन्, वेद्यास्संबोधनम् । विविधं रपणं शब्दनं विरप्, उपांशुत्वादिभेदेन मन्त्राणामुच्चारणम् । तद्वन्तो विरप्शाः ऋत्विज उच्यन्ते । लोमादित्वाच्छः (पा.सू. 5.2.100) । तद्वति विरप्शिन् । छान्दसः स्त्रीप्रत्ययाभावः । तां तादृशीं त्वां चन्द्रमसि स्थापितां देवयजनीभूतामनुदृश्य अन्वीक्ष्य सैवेयमस्माभिस्संस्कृता वेदिरिति विज्ञाय, धीरासः प्रज्ञावन्तो यजमाना यजन्ते । &lsquo;आज्जसेरसुक्&rsquo; (पा.सू. 7.1.50) । तस्माद्वयमपि तथैव विज्ञाय यजामः ।<br>
यद्वा - हे विरप्शिन् वेदे, क्रूरस्याररुनाम्नोऽसुरस्य विसर्पणात्प्रागेव यां त्वामुदादाय चन्द्रमसि स्थिताभिस्स्वधाभिः अमृतैर्हेतुभिः जीरदानुभूतां पृथिवीमैरयन् प्रापयन्, तां तथाविधां त्वां अनुदृश्य धीरा यजन्ते । तस्माद्वयमपि तादृशीं त्वामवगम्य यजामः इति । दासीभारादित्वात् (पा.सू. 6.2.42) चन्द्रमसीति पदे पूर्वपदप्रकृतिस्वरत्वम्&rsquo; । &lsquo;यदेवास्या अमेध्यम्&rsquo; (तै.ब्रा. 3.2.9) इत्यादि ब्राह्मणम् ॥</p>
<p>इति प्रथमे नवमोनुवाकः</p>
<h2 id="अनवक-१०-हवरगरहणम---आजयगरहण-पतनसननहन-च">अनुवाकः १० हविर्ग्रहणम् ,  आज्यग्रहणं, पत्नीसन्नहनं च</h2>
<h3 id="मनतर-156">मन्त्रः</h3>
<p>प्रत्यु॑ष्ट॒ꣳ॒ रख्ष॒ᳶ प्रत्यु॑ष्टा॒ अरा॑तयः ।</p>
<h4 id="टक-157">टीका</h4>
<p>1गार्हपत्ये स्रुवादीन् प्रतितपति - प्रत्युष्टमिति ॥ व्याख्यातम् (तै.सं. 1.1.2)</p>
<ul>
<li>[ गार्हपत्ये प्रतितपति - प्रत्युष्टमिति ॥ केचित्तु - &lsquo;प्रत्युष्टा अरातयः&rsquo; इति गायत्र्येकपदा यजुरादिकेत्याहुः । रक्षेरसुनि अर्थविपर्यासः । &lsquo;क्षर मूर्छने&rsquo; इत्यस्य वर्णविपर्यासो वा । यदत्र छिद्रान्वेषि रक्षस्तदनेन प्रतितपनेन प्रत्युष्टं प्रतिमुखीकृत्य दग्धमस्तु । उष दाहे । &lsquo;आदितश्च&rsquo; (पा.सू. 7.2.16) इति चकारादाश्वस्तादिवदिट्प्रतिषेधः । &lsquo;गतिरनन्तरः&rsquo; (पा.सू. 6.2.49) इति पूर्वपदप्रकृतिस्वरत्वम् ।</li>
<li>किञ्च, अरातयोपि प्रत्युष्टास्सन्तु । रातयो धनस्य दातारस्सुहृदः । &lsquo;कृत्यल्युटो बहुळम्&rsquo; (पा.सू. 3.3.113) इति बहुलवचनात्कर्तरि क्तिन् । अतोन्येऽरातयः । अव्ययपूर्वपदप्रकृतिस्वरत्वम् (पा.सू. 6.2.2) ॥]</li>
</ul>
<h3 id="मनतर-157">मन्त्रः</h3>
<p>अग्नेर्व॒स्तेजि॑ष्ठेन॒ तेज॑सा॒ निष्ट॑पामि ।</p>
<h4 id="टक-158">टीका</h4>
<p>तेजिष्ठेन तेजितृतमेन तीक्ष्णतमेनाग्नेस्तेजसा वो युष्मान् निष्टपामि निष्कृष्य दोषेभ्यस्तपामि । &lsquo;निसस्तपतावनासेवने&rsquo; (पा.सू. 8.3.102) इति षत्वम् । तेजितृशब्दात् &lsquo;तुश्छन्दसि&rsquo; (पा.सू. 5.3.59) इतीष्ठनि &lsquo;तुरिष्ठेमेयस्सु&rsquo; (पा.सू. 6.4.154) इति तृशब्दलोपः ॥</p>
<h3 id="मनतर-158">मन्त्रः</h3>
<p>[ संयुक्तमन्त्रः - गोष्ठम्मा निर्मृ॑ख्षव्वाँ॒जिन॑न्त्वा सपत्नसा॒हꣳ सम्मा᳚र्ज्मि ]</p>
<p>गो॒ष्ठम्मा निर्मृ॑ख्षम्  ।<br>
वा॒जिन॑न्त्वा सपत्नसा॒हꣳ सम्मा᳚र्ज्मि ।</p>
<h4 id="टक-159">टीका</h4>
<p>2स्रुवं सम्मार्ष्टि - गोष्ठमिति ॥ गावस्तिष्ठन्ति यत्र स गोष्ठो देशः । &lsquo;घञर्थे कविधानम्&rsquo; (पा.सू. 3.3.58 वा 4) इति कः, थाथादिसूत्रेण (पा.सू. 6.2.144) अन्तोदात्तत्वम् । &lsquo;अम्बाम्ब&rsquo; (पा.सू. 8.3.97) इत्यादिना षत्वम् । यस्मादहं गवां स्थानं मा निर्मृक्षम् मा विनीनशं इति प्रार्थयसे, तस्माद्वाजिनमन्नवन्तं अन्नसाधनभूतं सपत्नसाहं सपत्नानां शत्रूणां अभिभवितारं त्वां सम्मार्ज्मि शोधयामि । स्रुवादिसम्मार्गाभावे यागाभावेन वृष्ट्यभावाद्गवादयो विनश्येयुरिति भावः । निर्मृक्षमिति मृशतेर्लुङि &lsquo;शल इगुपधादनिटः क्स&rsquo; (पा.सू. 3.1.45) इति च्लेः क्सादेशः । सपत्नसाहमिति कर्मण्यणन्तोन्तोदात्तः ॥</p>
<h3 id="मनतर-159">मन्त्रः</h3>
<p>[संयुक्तमन्त्रः -   वाच॑म्प्रा॒णञ्चख्षु॒श्श्रोत्र॑म्प्र॒जाय्योँनि॒म्मा निर्मृ॑ख्षव्वाँ॒जिनी᳚न्त्वा सपत्नसा॒हीꣳ सम्मा᳚र्ज्मि ]</p>
<p>वाच॑म् [ मा निर्मृ॑ख्षम् । वा॒जिन॑न्त्वा सपत्नसा॒हꣳ सम्मा᳚र्ज्मि ]।<br>
प्रा॒णम् [ मा निर्मृ॑ख्षम् । वा॒जिन॑न्त्वा सपत्नसा॒हꣳ सम्मा᳚र्ज्मि ]।</p>
<h4 id="टक-160">टीका</h4>
<p>3जुहूं सम्मार्ष्टि - वाचमिति ॥ अत्र मा निर्मृक्षमित्यादि वक्ष्यमाणमनुषज्यते । थाथादिस्वरेण (पा.सू. 6.2.144) प्राणशब्दोन्तोदात्तः ॥</p>
<h3 id="मनतर-160">मन्त्रः</h3>
<p>चख्षुः॑  [ मा निर्मृ॑ख्षम् । वा॒जिन॑न्त्वा सपत्नसा॒हꣳ सम्मा᳚र्ज्मि ]।<br>
श्रोत्र॑म्  [ मा निर्मृ॑ख्षम् । वा॒जिन॑न्त्वा सपत्नसा॒हꣳ सम्मा᳚र्ज्मि ]।</p>
<h4 id="टक-161">टीका</h4>
<p>4उपभृतं सम्मार्ष्टि - चक्षुरिति ॥ पूर्ववद्वक्ष्यमाणस्यानुषङ्गः ॥</p>
<h3 id="मनतर-161">मन्त्रः</h3>
<p>प्र॒जाम् [ मा निर्मृ॑ख्षम् । वा॒जिन॑न्त्वा सपत्नसा॒हꣳ सम्मा᳚र्ज्मि ]।<br>
योनि॒म् [ मा निर्मृ॑ख्षम् । वा॒जिन॑न्त्वा सपत्नसा॒हꣳ सम्मा᳚र्ज्मि ]।</p>
<h4 id="टक-162">टीका</h4>
<p>5ध्रुवां सम्मार्ष्टि - प्रजामिति ॥ सपत्नसाहीमिति उदात्तनिवृत्तिस्वरेण (पा.सू. 6.1.161) ङीप उदात्तत्वम् ॥</p>
<h3 id="मनतर-162">मन्त्रः</h3>
<p>आ॒शासा॑ना सौमन॒सम्प्र॒जाꣳ सौभा᳚ग्यन्त॒नूम् । <br>
अ॒ग्नेरनु॑व्रता भू॒त्वा सन्न॑ह्ये सुकृ॒ताय॒ कम् ।।</p>
<h4 id="टक-163">टीका</h4>
<p>6पत्नीं योक्त्रेण सन्नह्यति - आशासानेति चतुष्पदयानुष्टुभा ॥<br>
सन्नह्ये इत्युत्तमपुरुषश्रवणात्पत्नी मन्त्रं ब्रवीति । आशासाना प्रार्थयमाना । अनुदात्तेत्त्वात् लसार्वधातुकानुदात्तत्वम् (पा.सू. 6.1.186), कृदुत्तरपदप्रकृतिस्वरत्वम् (पा.सू. 6.2.139) । किं? सौमनसं शोभनं मनस्सौमनसम् । &lsquo;प्रज्ञादिभ्यश्च&rsquo; (पा.सू. 5.4.38) इति मनश्शब्दात्स्वार्थे विधीयमानोण्प्रत्ययस्तदन्तादपि भवति, छन्दसि दृष्टानुविधानात् (पा.सू. 1.1.6 वा 1) । प्रजामपत्यं (पुत्रादिकाम्) । कृदुत्तरपदप्रकृतिस्वरत्वम् (पा.सू. 6.2.139) । सौभाग्यं भर्तुरिष्टत्वम् । &lsquo;सुभग मन्त्रे&rsquo; (पा.सू. 5.1.129 उद्गात्रादिगणे गणसूत्रम्) इति विधीयमानस्यौद्गात्रादिलक्षणस्याञोऽभावे ष्यञेव क्रियते । ञित्त्वादाद्युदात्तत्वम्, &lsquo;हृद्भगसिन्ध्वन्ते पूर्वपदस्य च&rsquo; (पा.सू. 7.3.19) इत्युभयपदवृद्धिः । तनूं शरीरम् अविनाशाम् । &lsquo;कृषिचमितनि&rsquo; (उ.सू. 84) इत्यादिना ऊप्रत्ययः । अग्नेः परिचरणलक्षणानि यानि व्रतानि तैरनुगता अनुव्रता । &lsquo;अवादयः क्रुष्टाद्यर्थे तृतीयया&rsquo; (पा.भा. 2.2.18 वा 4) इति तत्पुरुषः । &lsquo;तत्पुरुषे तुल्यार्थ&rsquo; (पा.सू. 6.2.2) इत्यादिनाऽव्ययपूर्वपदप्रकृतिस्वरत्वम् । सुकृताय शोभनाय कर्मणे सन्नह्ये बध्ये । शोभनं कर्म सुकृतम् । भावे निष्ठा । &lsquo;सूपमानात् क्तः&rsquo; (पा.सू. 6.2.145) इत्युत्तरपदान्तोदात्तत्वम् । कं सुखं यथा भवति तथा बध्ये । कर्मणि लकारः । यद्वा - कमात्मानं संनह्ये बध्नामि । नह्यतिः स्वरितेत् । &lsquo;एतद्वै पत्नियै व्रतोपनयनम्&rsquo; (तै.ब्रा. 3.3.3) इत्यादि ब्राह्मणम् ॥</p>
<h3 id="मनतर-163">मन्त्रः</h3>
<p>सु॒प्र॒जस॑स्त्वा व॒यꣳ सु॒पत्नी॒रुप॑ [16] से॒दि॒म॒ ।<br>
अग्ने॑ सपत्न॒दम्भ॑न॒मद॑ब्धासो॒ अदा॑᳚भ्यम् ।।</p>
<h4 id="टक-164">टीका</h4>
<p>7पत्नी गार्हपत्यमुपसीदति - सुप्रजस इति चतुष्पदयानुष्टुभा ॥<br>
सुप्रजसः शोभनापत्याः । &lsquo;नित्यमसिच्प्रजामेधयोः&rsquo; (पा.सू. 5.4.122) इति समासान्तः । सुपत्नीः सुपत्न्यः । &lsquo;वा छन्दसि&rsquo; (पा.सू. 6.1.106) इति पूर्वसवर्णदीर्घः, शोभनः पतिर्यासामिति बहुव्रीहौ &lsquo;विभाषा सपूर्वस्य&rsquo; (पा.सू. 4.1.34) इति नकारोन्तादेशः, &lsquo;ऋन्नेभ्यो ङीप्&rsquo;, (पा.सू. 4.1.5) &lsquo;आद्युदात्तं द्व्यच्छन्दसि&rsquo; (पा.सू. 6.2.119) इत्युत्तरपदाद्युदात्तत्वम् पतिशब्दस्याद्युदात्तत्वात् । ईदृश्यो वयं हे अग्ने त्वामुपसेदिम उपसीदामः । &lsquo;छन्दसि लुङ्लङ्लिटः&rsquo; (पा.सू. 3.4.6) इति वर्तमाने लिङ् ।<br>
कीदृशं - सपत्नदम्भनं शत्रूणां विनाशसाधनम् । करणे ल्युटि, कृदुत्तरपदप्रकृतिस्वरत्वम् (पा.सू. 6.2.139) । यस्मादीदृशस्त्वं तस्मात् त्वामुपसीदामः । अदब्धासः त्वत्प्रसादेन केनाप्यहिंसिताः । &lsquo;आज्जसेरसुक्&rsquo; (पा.सू. 7.1.50) । अदाभ्यं केनचिदप्यनभिभवनीयं त्वाम् । दभिः प्रकृत्यन्तरमस्तीति केचिदाहुः । &lsquo;दभेश्चेति वक्तव्यम्&rsquo; (पा.सू. 3.1.124 वा 3) इति ण्यत्, उभयत्राप्यव्ययपूर्वपदप्रकृतिस्वरत्वम् (पा.सू. 6.2.139) ॥</p>
<h3 id="मनतर-164">मन्त्रः</h3>
<p>इ॒मव्विँष्या॑मि॒ वरु॑णस्य॒ पाशँ॒य्यमब॑ध्नीत सवि॒ता सु॒केतः॑ ।<br>
धा॒तुश्च॒ योनौ॑ सुकृ॒तस्य॑ लो॒के स्यो॒नम्मे॑ स॒ह पत्या॑ करोमि ।।</p>
<h4 id="टक-165">टीका</h4>
<p>8योक्त्रं पत्नी विमुञ्चति - इममिति त्रिष्टुभा चतुष्पदया ॥
सन्नहनप्रसङ्गादिहाम्नातोप्ययं मन्त्रः सामर्थ्यादुत्कृष्यते । वृणोति छादयतीति वरुणं वस्त्रम् । &lsquo;कृवृतृदारिभ्य उनन्&rsquo; (उ.सू. 340) इत्युनन्प्रत्ययः । तस्य धारणहेतुर्यः पाशस्तमिमं योक्त्रं विष्यामि प्रमुञ्चामि । षोऽन्तकर्मणि, &lsquo;उपसर्गात्सुनोति&rsquo; (पा.सू. 8.3.65) इत्यादिना षत्वम् । कीदृशं पाशं? - सविता सर्वस्य प्रेरकः यमबध्नीत बद्धवान् । बध्नाते(र्व्यत्ययेना)रात्मनेपदम् (पा.सू. 3.1.85) । सुकेतः सुज्ञानः । कित ज्ञाने, घञ्, &lsquo;आद्युदात्तं द्व्यच्छन्दसि&rsquo; (पा.सू. 6.2.119) इत्युत्तरपदाद्युदात्तत्वम् । यद्वा - अनेन योक्त्रविमोकेन मम वरुणपाशं तमोरूपं ईश्वरेण बद्धं विमुञ्चामि ।<br>
किञ्च - धातुः प्रजापतेरपि योनौ स्थाने सुकृतस्य लोके शोभनकर्मसम्बन्धिनि लोके पत्या सह मे स्योनं सुखं करोमि, योक्त्रविमोकेन सम्यग्यज्ञनिष्पत्तेः । सुकृतशब्दोऽन्तोदात्तस्वरः ॥</p>
<h3 id="मनतर-165">मन्त्रः</h3>
<p>समायु॑षा॒ सम्प्र॒जया॒ सम॑ग्ने॒ वर्च॑सा॒ पुनः॑ ।<br>
सम्पत्नी॒ पत्या॒ऽहङ्ग॑च्छे॒ समा॒त्मा त॒नुवा॒ मम॑ ।।</p>
<h4 id="टक-166">टीका</h4>
<p>9सयोक्त्रेऽञ्जलौ उदपात्र आनीयमाने पत्नी गार्हपत्यमुपतिष्ठते - समिति चतुष्पदयानुष्टुभा ॥
हे अग्ने गार्हपत्य, यदिदमुदपात्रेण योक्त्रं संगच्छते, तेनाहमायुषा तावत्संगच्छे संगता भूयासं । &lsquo;आशंसायां भूतवच्च&rsquo; (पा.सू. 3.3.132) इति लट्, &lsquo;समो गमृच्छिभ्याम्&rsquo; (पा.सू. 1.3.29) इत्यात्मनेपदम् । किञ्च - प्रजया अपत्येन वर्चसा बलेन च संगच्छे । पुनः उपर्युपरि ।<br>
किञ्च - अहं पत्नी भूत्वा पत्या सह संगच्छे न वियोक्ष्ये ।<br>
किञ्च - ममात्मा क्षेत्रज्ञस्तनुवा अविकलेन्द्रियेण शरीरेण संगच्च्छताम् । अनेन कर्मणा एतत्सर्वं ममास्त्विति । तनुवेति &lsquo;तन्वादीनां छन्दसि बहुळम्&rsquo; (पा.सू. 6.4.77 वा 1) इत्युवङादेशः । ममेति &lsquo;युष्मदस्मदोर्ङसि&rsquo; (पा.सू. 6.1.211) इत्याद्युदात्तत्वम् ॥</p>
<h3 id="मनतर-166">मन्त्रः</h3>
<p>[संयुक्तमन्त्रः - म॒ही॒नाम्पयो॒ऽस्योष॑धीना॒ꣳ॒ रस॒स्तस्य॒ तेऽख्षी॑यमाणस्य॒ निः [17] व॒पा॒मि ]</p>
<p>म॒ही॒नाम्पयो॑ऽसि  ।</p>
<h4 id="टक-167">टीका</h4>
<p>10आज्यं निर्वपति - महीनामिति ॥ महीनां गवां पयोसि । पयसो घृतात्मना परिणतत्वात् कारणरूपेण घृतं व्यपदिश्यते । भवति हि विकारे प्रकृतिशब्दः, यथा &lsquo;शालीन् भुङ्क्ते&rsquo; (पाभा 4.3.155 वा 2) इति ओदने शालिशब्दः । &lsquo;ङ्याश्छन्दसि बहुलम्&rsquo; (पा.सू. 6.1.178) इति नामुदात्तः ।</p>
<h3 id="मनतर-167">मन्त्रः</h3>
<p>ओष॑धीना॒ꣳ॒ रसः॑+++(असि)+++।<br>
तस्य॑ तेऽख्षी॑यमाणस्य॒ निर्व॑पामि  ।</p>
<h4 id="टक-168">टीका</h4>
<p>किञ्च - ओषधीनां रसोसि रसभूतमसि, भक्षिततृणादिपरिणामत्वात्तस्य । दासीभारादित्वात् (पा.सू. 6.2.42) ओषधिशब्दस्य पूर्वपदप्रकृतिस्वरत्वम् । &lsquo;नामन्यतरस्याम्&rsquo; (पा.सू. 6.1.177), इति वचनादत्र नाम उदात्तत्वं न भवति । तस्यैतादृशस्य ते तव अक्षीयमाणस्य निर्वपामि आज्यराशेर्निष्कृष्य स्थाल्यां प्रक्षिपामि । यागार्थं हि निरुप्तमक्षय्यं सम्पद्यते अत एवमुक्तम् । अव्ययपूर्वपदप्रकृतिस्वरत्वम् । अत्र &lsquo;क्रियाग्रहणं च कर्तव्यम्&rsquo; (पा.भा. 1.4.32) इति घृतस्य संप्रदानत्वात्, &lsquo;चतुर्थ्यर्थे बहुलं छन्दसि&rsquo; (पा.सू. 2.3.62) इति षष्ठी ॥</p>
<h3 id="मनतर-168">मन्त्रः</h3>
<p>[संयुक्तमन्त्रः -    म॒ही॒नाम्पयो॒ऽस्योष॑धीना॒ꣳ॒ रसः ]</p>
<p>म॒ही॒नाम्पयो॑ऽसि  ।<br>
ओष॑धीना॒ꣳ॒ रसः॑ ।</p>
<h4 id="टक-169">टीका</h4>
<p>11पत्नी आज्यमवेक्षते - महीनामिति ॥ रसान्तं व्याख्यातम् (तै.सं. 1.1.10)</p>
<ul>
<li>[आज्यं निर्वपति - महीनामिति ॥ महीनां गवां पयोसि । पयसो घृतात्मना परिणतत्वात् कारणरूपेण घृतं व्यपदिश्यते । भवति हि विकारे प्रकृतिशब्दः, यथा &lsquo;शालीन् भुङ्क्ते&rsquo; (पाभा 4.3.155 वा 2) इति ओदने शालिशब्दः । &lsquo;ङ्याश्छन्दसि बहुलम्&rsquo; (पा.सू. 6.1.178) इति नामुदात्तः ।</li>
<li>किञ्च - ओषधीनां रसोसि रसभूतमसि, भक्षिततृणादिपरिणामत्वात्तस्य । दासीभारादित्वात् (पा.सू. 6.2.42) ओषधिशब्दस्य पूर्वपदप्रकृतिस्वरत्वम् ।]</li>
</ul>
<h3 id="मनतर-169">मन्त्रः</h3>
<p>अद॑ब्धेन त्वा॒ चख्षु॒षाऽवे᳚ख्षे सुप्रजा॒स्त्वाय॑ ।</p>
<h4 id="टक-170">टीका</h4>
<p>अदब्धेन तिमिरादिभिरनुपहतेन चक्षुषा त्वामवेक्षे पश्यामि, सुप्रजास्त्वाय शोभनापत्यत्वाय । &lsquo;नित्यमसिच्प्रजामेधयोः&rsquo; (पा.सू. 5.4.122) इति समासान्तः । &lsquo;अत्वसन्तस्य च&rsquo; (पा.सू. 6.4.14) इति विधीयमानं दीर्घत्वं व्यत्ययेन त्वेऽपि भवति ॥</p>
<h3 id="मनतर-170">मन्त्रः</h3>
<p>[संयुक्तमन्त्रः - तेजो॑ऽसि॒ तेजोऽनु॒ प्रेह्य॒ग्निस्ते॒ तेजो॒ मा विनै॑द॒ग्नेर्जि॒ह्वाऽसि॑ सु॒भूर्दे॒वाना॒न्धाम्ने॑धाम्ने दे॒वेभ्यो॒ यजु॑षेयजुषे भव ]</p>
<p>तेजो॑ऽसि ।</p>
<h4 id="टक-171">टीका</h4>
<p>12गार्हपत्येधिश्रयति - तेजोसीति ॥ तेजः उज्ज्वलम् । असि एधि । पञ्चमलकारे रूपम् । &lsquo;अमेध्यं वा एतत्करोति&rsquo; (तै.ब्रा. 3.3.4) इत्यादि ब्राह्मणम् ॥</p>
<h3 id="मनतर-171">मन्त्रः</h3>
<p>तेजोऽनु॒  प्रेहि॑ ।</p>
<h4 id="टक-172">टीका</h4>
<p>13आहरति - तेज इति ॥ ते तव आहवनीयाख्यं तेजोनुप्रेहि अनुक्रमेण गच्छ ॥</p>
<h3 id="मनतर-172">मन्त्रः</h3>
<p>अ॒ग्निस्ते॒ तेजो॒ मा विनै॑त् ।</p>
<h4 id="टक-173">टीका</h4>
<p>14आहवनीयेऽधिश्रयति - अग्निरिति ॥ ते तव तेजः औज्ज्वल्यं अग्निः मा विनैत् मा विनैषीत् । माङि नयतेर्लुङि, &lsquo;बहुलं छन्दसि&rsquo; (पा.सू. 7.3.97) इतीडभावे, सिचि वृद्धौ, &lsquo;स्कोस्संयोगाद्द्योरन्ते च&rsquo; (पा.सू. 8.2.29) इति सलोपः ॥</p>
<h3 id="मनतर-173">मन्त्रः</h3>
<p>अ॒ग्नेर्जि॒ह्वाऽसि॑ ।<br>
सु॒भूर्दे॒वाना॒न्, धाम्ने॑धाम्ने दे॒वेभ्यो॒ यजु॑षेयजुषे भव ।</p>
<h4 id="टक-174">टीका</h4>
<p>15आज्यमवेक्षते - अग्नेरिति ॥ अग्नेस्त्वं जिह्वासि, जिह्वास्थानीयज्वालाहेतुत्वात् । सुभूः सुष्ठु भूतं जातं सर्वोत्कर्षेणोत्पन्नम् । देवानां स्वभूतं, देवार्थं वा जातम् । यस्मात्त्वमीदृशं, तस्माद्देवेभ्यः देवानाम् । षष्ठ्यर्थे चतुर्थी (पा.सू. 2.3.62 वा 1) । देवार्थं वा । धाम्नेधाम्ने सर्वस्मै धारणाय । &lsquo;अनुदात्तं च&rsquo; (पा.सू. 8.1.3) इति द्वितीयस्याम्रेडितस्य अनुदात्तत्वम् । यथायथं स्वस्वपदस्थितये देवानां प्रभूतं भव । तदर्थं यजुषेयजुषे भव पर्याप्तं सम्भव । पूर्वपदाम्रेडितस्यानुदात्तत्वम् । &lsquo;शुक्रं त्वा शुक्रायाम्&rsquo; इत्यादिना येन येन यजुषा पुनर्ग्रहीष्यते, येन चावद्यते, तस्मै सर्वस्मै यजुषे प्रभूतं भव । यदि च यजुषेयजुषे प्रभवेत्, ततो धाम्नेधाम्ने प्रभवतीति भावः । &lsquo;ब्रह्मवादिनो वदन्ति । यदाज्येनान्यानि&rsquo; (तै.ब्रा. 3.3.5) इत्यादि ब्राह्मणम् ॥</p>
<h3 id="मनतर-174">मन्त्रः</h3>
<p>[संयुक्तमन्त्रः - शु॒क्रम॑सि॒ ज्योति॑रसि॒ तेजो॑ऽसि]</p>
<p>शु॒क्रम॑सि ।</p>
<h4 id="टक-175">टीका</h4>
<p>16उत्पुनाति - शुक्रमिति ॥ शुक्रं शुद्धं पूर्वमेवासि । यद्वा - शुक्रं भव । पञ्चमो लकारः ।</p>
<h3 id="मनतर-175">मन्त्रः</h3>
<p>ज्योति॑रसि ।</p>
<h4 id="टक-176">टीका</h4>
<p>ज्योतिरसि दीप्तमसि ।</p>
<h3 id="मनतर-176">मन्त्रः</h3>
<p>तेजो॑ऽसि ।</p>
<h4 id="टक-177">टीका</h4>
<p>तेजोसि तेजनं दीपनं देवानामसि । &lsquo;तद्वा अतः पवित्राभ्याम्&rsquo; (तै.ब्रा. 3.3.4) इत्यादि ब्राह्मणम् ॥</p>
<h3 id="मनतर-177">मन्त्रः</h3>
<p>[संयुक्तमन्त्रः -    दे॒वो व॑स्सवि॒तोत्पु॑ना॒त्वच्छि॑द्रेण प॒वित्रे॑ण॒ वसो॒स्सूर्य॑स्य र॒श्मिभिः॑]</p>
<p>दे॒वो व॑स्सवि॒तोत्पु॑ना॒त्वच्छि॑द्रेण प॒वित्रे॑ण ।<br>
वसो॒स्सूर्य॑स्य र॒श्मिभिः॑ ।।</p>
<h4 id="टक-178">टीका</h4>
<p>17प्रोक्षणीरुत्पुनाति - देव इति गायत्र्या त्रिपदया ॥<br>
सा च व्याख्याता (तै.सं. 1.1.5)　　</p>
<ul>
<li>[ अप उत्पुनाति - देवो व इति गायत्र्या । &lsquo;सावित्रियर्चा&rsquo; (तै.ब्रा. 3.2.5) इति ब्राह्मणम् । हे आपः देवस्सविता सर्वस्य प्रेरकः, वः युष्मान् उत्पुनातु ऊर्ध्वं शोधयतु । अच्छिद्रेण पवित्रेण जगतां पावनेन आदित्यात्मनानेन छिन्नं छिद्रमतोन्यदच्छिद्रं अविच्छेदेन वर्तमानं । अव्ययपूर्वपदप्रकृतिस्वरत्वं । &lsquo;पुवस्संज्ञायाम्&rsquo; (पा.सू. 3.2.185) इति पुनातेरित्रप्रत्ययः । &lsquo;असौ वा आदित्योच्छिद्रं पवित्रम्&rsquo; (तै.ब्रा. 3.2.5) इत्यादि ब्राह्मणम् । वसोर्जगतां वासहेतोः सूर्यस्य मण्डलात्मनो रश्मिभिः जगतां शुद्धिहेतुभिः उत्पुनातु । वसेः करणे उप्रत्ययः, (उ.सू. 10) स च नित् । एवं &lsquo;यद्दर्भैरप उत्पुनाति&rsquo; (तै.ब्रा. 3.2.5), &lsquo;द्वाभ्यामुत्पुनाति&rsquo; (तै.ब्रा. 3.2.5) इति प्राप्तयोर्दर्भयो रादित्यात्मना मण्डलरश्मितया च स्तुतिः ॥］</li>
</ul>
<p>&lsquo;अथाज्यवतीभ्याम्&rsquo; (तै.ब्रा. 3.3.4) इत्यादि ब्राह्मणम् । &lsquo;तत्रोभयोर्मीमाꣳसा&rsquo; (तै.ब्रा. 3.3.4) इत्यादि च ॥</p>
<h3 id="मनतर-178">मन्त्रः</h3>
<p>[संयुक्तमन्त्रः -    शु॒क्रन्त्वा॑ शु॒क्राया॒न्धाम्ने॑धाम्ने दे॒वेभ्यो॒ यजु॑षेयजुषे गृह्णामि॒ ज्योति॑स्त्वा॒ ज्योति॑ष्य॒र्चिस्त्वा॒ऽर्चिषि॒ धाम्ने॑धाम्ने दे॒वेभ्यो॒ यजु॑षेयजुषे गृह्णामि ॥ [18] ]</p>
<p>शु॒क्रन्त्वा॑  शु॒क्राया᳚न्धाम्ने॑धाम्ने दे॒वेभ्यो॒ यजु॑षेयजुषे गृह्णामि।</p>
<h4 id="टक-179">टीका</h4>
<p>18जुह्वामाज्यं गृह्णाति - शुक्रमिति ॥ शुक्रं शुद्धं त्वां शुक्रायां शुद्धायां जुह्वां गृह्णामि । शिष्टं व्याख्यातम् ।</p>
<ul>
<li>[धाम्नेधाम्ने सर्वस्मै धारणाय । &lsquo;अनुदात्तं च&rsquo; (पा.सू. 8.1.3) इति द्वितीयस्याम्रेडितस्य अनुदात्तत्वम् । यथायथं स्वस्वपदस्थितये देवानां प्रभूतं भव । तदर्थं यजुषेयजुषे भव पर्याप्तं सम्भव । पूर्वपदाम्रेडितस्यानुदात्तत्वम् । &lsquo;शुक्रं त्वा शुक्रायाम्&rsquo; इत्यादिना येन येन यजुषा पुनर्ग्रहीष्यते, येन चावद्यते, तस्मै सर्वस्मै यजुषे प्रभूतं भव । यदि च यजुषेयजुषे प्रभवेत्, ततो धाम्नेधाम्ने प्रभवतीति भावः । &lsquo;ब्रह्मवादिनो वदन्ति । यदाज्येनान्यानि&rsquo; (तै.ब्रा. 3.3.5) इत्यादि ब्राह्मणम् ॥]</li>
</ul>
<p>आघारार्थत्वात्, प्रयाजार्थत्वाच्च &lsquo;धाम्नेधाम्ने&rsquo; इत्याद्युपपद्यते । एवमुपभृद्ध्रुवयोरपि वेदितव्यम्॥</p>
<h3 id="मनतर-179">मन्त्रः</h3>
<p>ज्योति॑स्त्वा॒ ज्योति॑षि [धाम्ने॑धाम्ने +++(भव)+++। दे॒वेभ्यो॒ यजु॑षेयजुषे गृह्णामि।] ।</p>
<h4 id="टक-180">टीका</h4>
<p>19उपभृति गृह्णाति - ज्योतिरिति ॥ ज्योतिः दीप्तं त्वां, ज्योतिषि दीप्तायामुपभृति गृह्णामि । &lsquo;धाम्नेधाम्ने&rsquo; इत्यनुषज्यते ॥</p>
<ul>
<li>[ धाम्नेधाम्ने सर्वस्मै धारणाय । &lsquo;अनुदात्तं च&rsquo; (पा.सू. 8.1.3) इति द्वितीयस्याम्रेडितस्य अनुदात्तत्वम् । यथायथं स्वस्वपदस्थितये देवानां प्रभूतं भव । तदर्थं यजुषेयजुषे भव पर्याप्तं सम्भव । पूर्वपदाम्रेडितस्यानुदात्तत्वम् । &lsquo;शुक्रं त्वा शुक्रायाम्&rsquo; इत्यादिना येन येन यजुषा पुनर्ग्रहीष्यते, येन चावद्यते, तस्मै सर्वस्मै यजुषे प्रभूतं भव । यदि च यजुषेयजुषे प्रभवेत्, ततो धाम्नेधाम्ने प्रभवतीति भावः । &lsquo;ब्रह्मवादिनो वदन्ति । यदाज्येनान्यानि&rsquo; (तै.ब्रा. 3.3.5) इत्यादि ब्राह्मणम् ॥]</li>
</ul>
<h3 id="मनतर-180">मन्त्रः</h3>
<p>अ॒र्चिस्त्वा॒ऽर्चिषि॑  +++(गृण्हामि)+++ । धाम्ने॑धाम्ने +++(भव)+++। दे॒वेभ्यो॒ यजु॑षेयजुषे गृह्णामि।</p>
<h4 id="टक-181">टीका</h4>
<p>20ध्रुवायां गृह्णाति - अर्चिरिति ॥ अर्चिषो हेतुत्वादर्चिश्शब्देनोच्यते । तादृशं त्वां अर्चिषि देवानामर्चनसाधने ध्रुवायां गृह्णामि । शिष्टं स्पष्टम् (तै.सं. 1.1.10) ॥</p>
<ul>
<li>[ धाम्नेधाम्ने सर्वस्मै धारणाय । &lsquo;अनुदात्तं च&rsquo; (पा.सू. 8.1.3) इति द्वितीयस्याम्रेडितस्य अनुदात्तत्वम् । यथायथं स्वस्वपदस्थितये देवानां प्रभूतं भव । तदर्थं यजुषेयजुषे भव पर्याप्तं सम्भव । पूर्वपदाम्रेडितस्यानुदात्तत्वम् । &lsquo;शुक्रं त्वा शुक्रायाम्&rsquo; इत्यादिना येन येन यजुषा पुनर्ग्रहीष्यते, येन चावद्यते, तस्मै सर्वस्मै यजुषे प्रभूतं भव । यदि च यजुषेयजुषे प्रभवेत्, ततो धाम्नेधाम्ने प्रभवतीति भावः । &lsquo;ब्रह्मवादिनो वदन्ति । यदाज्येनान्यानि&rsquo; (तै.ब्रा. 3.3.5) इत्यादि ब्राह्मणम् ॥]</li>
</ul>
<p>इति दशमोनुवाकः</p>
<h2 id="अनवक-११--हवरसनद">अनुवाकः ११  हविरासनादिः</h2>
<h3 id="इधमपरकषणम">इध्मप्रोक्षणम्</h3>
<h4 id="मनतर-181">मन्त्रः</h4>
<p>[संयुक्तमन्त्रः -   कृष्णो᳚ऽस्याखरे॒ष्ठो᳚ऽग्नये᳚ त्वा॒ स्वाहा]</p>
<p>कृष्णो᳚ऽसि ।<br>
आ॒ख॒रे॒ष्ठो᳚ऽसि ।<br>
अ॒ग्नये᳚ त्वा +++(प्रोक्षामि)+++।</p>
<h5 id="टक-182">टीका</h5>
<p>1इध्मं प्रोक्षति - कृष्ण इति ॥ कृष्णः कृष्णमृगः । &lsquo;कृष्णस्य(ा)मृगाख्या चेत्&rsquo; (फि.सू. 11) इति वचनान्मृगाख्यायामाद्युदात्तत्वम् । आखरेष्ठः आखनति समन्ताद्भुवं मूलैरवदारयतीत्याखरो वनस्पतिः । &lsquo;खनतेर्डरो वक्तव्यः&rsquo; (पा.भा. 3.3.125) इति खनतेर्डरप्रत्ययः । तत्र तिष्ठतीत्याखरेष्ठः । &lsquo;सुपि स्थः&rsquo; (पा.सू. 3.2.4) इति कः, &lsquo;तत्पुरुषे कृति बहुळम्&rsquo; (पा.सू. 6.3.14) इत्यलुक्, सुषामादित्वात् (पा.सू. 8.3.98) षत्वम्, थाथादिसूत्रेण (पा.सू. 6.2.144) उत्तरपदान्तोदात्तत्वम् । &lsquo;अग्निर्देवेभ्यो निलायत । कृष्णो रूपं कृत्वा । स वनस्पतीन्प्राविशत्&rsquo; (तै.ब्रा. 3.3.6) इत्यादिब्राह्मणोक्तो योऽग्निः स एव त्वमसीति तदाधारभूतेध्मस्तुतिः । एवंभूतं त्वामिध्मम् अग्नये अग्न्यर्थं प्रोक्षामीति शेषः ।</p>
<h3 id="मनतर-182">मन्त्रः</h3>
<p>स्वाहा᳚ ।</p>
<h4 id="टक-183">टीका</h4>
<p>एवं कर्तव्यमिति स्वयमेव सरस्वत्याह । विभक्त्यन्तसमुदायात्मा निपातः स्वाहा इति । संस्कारविशेषानवधारणात् नावगृह्यते ॥</p>
<h3 id="वदपरकषणम">वेदिप्रोक्षणम्</h3>
<h4 id="मनतर-183">मन्त्रः</h4>
<p>[ संयुक्तमन्त्रः－वेदि॑रसि ब॒र्॒हिषे᳚ त्वा॒ स्वाहा॑ ]</p>
<p>वेदि॑रसि ।<br>
ब॒र्‌हिषे᳚ त्वा +++(प्रोक्षामि)+++ ।<br>
स्वाहा᳚ ।</p>
<h5 id="टक-184">टीका</h5>
<p>2वेदिं प्रोक्षति - वेदिरिति ॥ वेदिः वेदयित्री हविषामाधारत्वेन प्रकाशयित्र्यसि । । &lsquo;इन् सर्वधातुभ्यः&rsquo; (उ.सू. 567) इति वेदेरिन्प्रत्ययः । तां तादृशीं त्वां बर्हिषे बर्हिस्तरणार्थं प्रोक्षामि । एतच्च स्वयमेव वागाह । &lsquo;प्रजा वै बर्हिः&rsquo; (तै.ब्रा. 3.3.6) इत्यादि ब्राह्मणम् ॥</p>
<h3 id="बरहपरकषणम">बर्हिःप्रोक्षणम्</h3>
<h4 id="मनतर-184">मन्त्रः</h4>
<p>[संयुक्तमन्त्रः -  ब॒र्॒हिर॑सि स्रु॒ग्भ्यस्त्वा॒ स्वाहा॑ ]</p>
<p>ब॒र्‌हिर॑सि ।<br>
स्रु॒ग्भ्यस्त्वा᳚  +++(प्रोक्षामि)+++।</p>
<h5 id="टक-185">टीका</h5>
<p>3बर्हिः प्रोक्षति - बर्हिरिति ॥ (बर्हिः) बृहत् पर्याप्तमसि । &lsquo;बृंहेर्नलोपश्च&rsquo; (उ.सू. 274) इतीसिप्रत्ययः । तादृशं त्वां स्रुग्भ्यः स्रुगर्थं स्रुचां धारणार्थं प्रोक्षामि । 　</p>
<h3 id="मनतर-185">मन्त्रः</h3>
<p>स्वाहा᳚ ।</p>
<h4 id="टक-186">टीका</h4>
<p>इत्याह स्वयं सरस्वती । &lsquo;सावेकाचः&rsquo; (पा.सू. 6.1.168) इति भ्यस उदात्तत्वम् । &lsquo;प्रजा वै बर्हिः । यजमानस्स्रुचः&rsquo; (तै.ब्रा. 3.3.6) इत्यादि ब्राह्मणम् ॥</p>
<h3 id="मनतर-186">मन्त्रः</h3>
<p>[संयुक्तमन्त्रः－ दि॒वे त्वा॒ऽन्तरि॑ख्षाय त्वा पृथि॒व्यै　त्वा ]</p>
<p>दि॒वे त्वा᳚ +++(प्रोक्षामि)+++ ।<br>
अन्तरि॑ख्षाय त्वा  +++(प्रोक्षामि)+++] ।<br>
पृ॒थि॒व्यै त्वा᳚ +++(प्रोक्षामि)+++ ।</p>
<h4 id="टक-187">टीका</h4>
<p>4अन्तर्वेद्यूर्ध्वाग्रं बर्हिस्स्थापयित्वा प्रोक्षति - दिव इति ॥ अग्रमध्यमूलेषु क्रमेण प्रोक्षणम् । सर्वत्र प्रोक्षामीति शेषः । यागनिर्वृत्तिद्वारेण द्युप्रभृतीनां लोकानां धारणार्थं प्रोक्षणं भवति । &lsquo;ऊडिदम्&rsquo; (पा.सू. 6.1.171) इत्यादिना दिव इति विभक्तेरुदात्तत्वम् । पृथिव्या इत्यादौ &lsquo;उदात्तयणो हल्पूर्वात्&rsquo; (पा.सू. 6.1.174) इति विभक्तेरुदात्तत्वम् ॥</p>
<h3 id="मनतर-187">मन्त्रः</h3>
<p>[संयुक्तमन्त्रः－स्व॒धा पि॒तृभ्य॒ ऊर्ग्भ॑व बर्‌हि॒षद्भ्य॑ ऊ॒र्जा पृ॑थि॒वीङ्ग॑च्छत]</p>
<p>स्व॒धा पि॒तृभ्य॒ ऊर्ग्भ॑व बर्हि॒षद्भ्यः॑ &hellip;</p>
<h4 id="टक-188">टीका</h4>
<p>5दक्षिणस्याश्श्रोणेरुत्तरस्याः प्रोक्षणीशेषं निनयति - स्वधेति ॥ &lsquo;मासा वै पितरो बर्हिषदः&rsquo; (तै.ब्रा. 3.3.6) इत्यादिब्राह्मणप्रसिद्धा ये मासनामानः पितरो बर्हिष्यागत्य सीदन्ति, तेभ्यस्स्वधा अन्नम् । कीदृशं? ऊर्क् बलप्राणनयोरुद्दीपकं भवेति । समुदायापेक्षमेकवचनम्, अन्नापेक्षं वा ।</p>
<h3 id="मनतर-188">मन्त्रः</h3>
<p>ऊ॒र्जा पृ॑थि॒वीङ्ग॑च्छत ।</p>
<h4 id="टक-189">टीका</h4>
<p>किञ्च - ऊर्जा रसेन सह पृथिवीं गच्छत प्रविशत । अवयवापेक्षं बहुवचनम् । बर्हिषद इति पृषोदरादिवात्सलोपः । &lsquo;सत्सूद्विष&rsquo; (पा.सू. 3.2.61) इत्यादिना क्विप् । कृदुत्तरपदप्रकृतिस्वरत्वम् (पा.सू. 6.2.139) ।<br>
ऊर्जेति । &lsquo;सावेकाचः&rsquo; (पा.सू. 6.1.168) इति विभक्तेरुदात्तत्वम् । &lsquo;आतोऽनुपसर्गे कः&rsquo; (पा.सू. 3.2.3) इति कप्रत्ययान्तः स्वधाशब्दः, थाथादिस्वरेणान्तोदात्तः (पा.सू. 6.2.144) ॥</p>
<h3 id="मनतर-189">मन्त्रः</h3>
<p>विष्णो॒स्स्तूपो॑ऽसि।</p>
<h4 id="टक-190">टीका</h4>
<p>6प्रस्तरं गृह्णाति - विष्णोरिति ॥ विष्णुः व्यापको यज्ञः । &lsquo;यज्ञो वै विष्णुः&rsquo; (तै.ब्रा. 3.3.6) इति ब्राह्मणम् । तस्य स्तूपस्सङ्घातोसि । त्वदात्मना यज्ञस्संहत इति स्तुतिः । &lsquo;स्त्यस्सम्प्रसारणमुच्च&rsquo; +++{इदमाकारं सूत्रं नोपलभ्यते}+++(?) इति पप्रत्ययः, उकारश्चान्तादेशः, &lsquo;दीर्घश्च&rsquo; इति तत्रानुवर्तते, वृषादित्वादाद्युदात्तत्वम् (पा.सू. 6.1.203) ॥</p>
<h3 id="मनतर-190">मन्त्रः</h3>
<p>ऊर्णा᳚म्रदसन् त्वा स्तृणामि स्वा॒स॒स्थन्दे॒वेभ्यः॑ ।</p>
<h4 id="टक-191">टीका</h4>
<p>7बर्हिस्स्तृणाति - ऊर्णाम्रदसमिति ॥ ऊर्णा अविसूत्रं, तद्वन्मृदुः ऊर्णाम्रदाः । म्रद मर्दने, घटादिः । यस्मात् &lsquo;प्रथिम्रदि&rsquo; (उ.सू. 28) इत्यादिना उर्विधीयते तस्मादसुन् । &lsquo;उपमानानि सामान्यवचनैः&rsquo; (पा.सू. 2.1.55) इति तत्पुरुषः । &lsquo;तत्पुरुषे तुल्यार्थे&rsquo; (पा.सू. 6.2.2) इत्यादिना उपमानपूर्वपदप्रकृतिस्वरत्वम् । &lsquo;ऊर्णोतेश्च&rsquo; (उ.सू. 725) इति डप्रत्ययान्तः ऊर्णाशब्दः, वृषादित्वादाद्युदात्तत्वम् (पा.सू. 6.1.203) । तादृशं त्वां स्तृणामि ।</p>
<p>पुनश्च विशेष्यते - स्वासस्थं, शोभनास्सुखवन्त आसितारः स्थातारश्च यस्मिन् स स्वासस्थः; आसितारः आसाः । आस उपवेशने पचाद्यच् । स्थातारः स्थाः । विच् (पा.सू. 3.2.74) । समाहारद्वन्द्वः । सु आसस्थं शोभनमासस्थं यस्मिन्निति स्वासस्थम् । &lsquo;नञ् सुभ्याम्&rsquo; (पा.सू. 6.2.172) इत्युत्तरपदान्तोदात्तत्वम् । यद्वा - आसनमासस्थम् । &lsquo;दृशसददमितमिभ्यश्च&rsquo;  +++{इदमाकारं सूत्रं नोपलभ्यते}+++(?) इति चकारस्यानुक्तसमुच्चयार्थत्वादासेरथप्रत्ययः । बहुलवचनात् सकारश्च मध्यम उपजायते । शोभनमासस्थं यस्मिन्निति बहुव्रीहिः । स एव स्वरः । देवेभ्य इति षष्ठ्यर्थे चतुर्थी (पा.सू. 2.3.62.वा 1) । देवानां स्वासस्थम् ।<br>
यद्वा - स्वासस्थं त्वां देवार्थं स्तृणामि । तादर्थ्ये चतुर्थी (पा.सू. 2.1.36) ॥</p>
<h3 id="मनतर-191">मन्त्रः</h3>
<p>[संयुक्तमन्त्रः -  गन्ध॒र्वो॑ऽसि वि॒श्वाव॑सुर्विश्व॑स्मा॒दीष॑तो यज॑मानस्य परि॒धिरि॒ड ई॑डि॒तः ]</p>
<p>गन्ध॒र्वो॑ऽसि ।<br>
वि॒श्वाव॑सुः +++(असि)+++ ।<br>
र्विश्व॑स्मा॒दीष॑तो यज॑मानस्य परि॒धिः +++(असि)+++।<br>
इ॒ड ई॑डि॒तः ।</p>
<h4 id="टक-192">टीका</h4>
<p>8मध्यमं परिधिं परिदधाति - गन्धर्व इति ॥ विश्वानि वसून्यस्मिन्निति बहुव्रीहौ &lsquo;विश्वस्य वसुराटोः&rsquo; (पा.सू. 6.3.128) इति पूर्वपदस्य दीर्घत्वम् । &lsquo;बहुव्रीहौ विश्वं संज्ञायाम्&rsquo; (पा.सू. 6.2.106) इति पूर्वपदान्तोदात्तत्वम् । विश्वावसुर्नाम गन्धर्वः, स शत्रुनिग्रहसमर्थः, स एव त्वमसीति परिधेः स्तुतिः । यस्मादेवं तस्माद्विश्वस्मादीषतः हिंसकात् राक्षसादेर्जनात् । ईष गतिहिंसादानेषु, अनुदात्तेत्, भौवादिकः, व्यत्ययेन शतृप्रत्ययः, &lsquo;अदुपदेशात्&rsquo; (पा.सू. 6.1.186) इति लसार्वधातुकानुदात्तत्वेन धातोरेव स्वरः । यजमानस्य परिधिः परितस्सर्वतो धाता रक्षकस्त्वमसि । &lsquo;उपसर्गे घोः किः&rsquo; (पा.सू. 3.3.92) इति किप्रत्यये कृदुत्तरपदप्रकृतिस्वरत्वम् ।</p>
<p>किञ्च - इडन्नं पशवश्च तद्वान् इडः, तत्साधनत्वात् । अर्श आदित्वादच् (पा.सू. 5.2.127) । अत एव सर्वैरीडितस्स्तुतः ॥</p>
<h3 id="मनतर-192">मन्त्रः</h3>
<p>[संयुक्तमन्त्रः -   इन्द्र॑स्य बा॒हुर॑सि [19] दख्षि॑णो॒ यज॑मानस्य परि॒धिरि॒ड ई॑डि॒तः]</p>
<p>इन्द्र॑स्य बा॒हुर॑सि दख्षि॑णः  ।<br>
यज॑मानस्य परि॒धिः +++(असि)+++ इ॒ड ई॑डि॒तः ।</p>
<h4 id="टक-193">टीका</h4>
<p>9दक्षिणं परिदधाति - इन्द्रस्येति ॥ इन्द्रस्य यो दक्षिणो बाहुः महावीर्यः, स एव त्वमसीति दक्षिणस्य परिधेस्स्तुतिः । &lsquo;स्वाङ्गाख्यायामादिर्वा&rsquo; (फि.सू. 9) इति दक्षिणशब्द आद्युदात्तः । गतमन्यत् (तै.सं. 1.1.11) ॥</p>
<ul>
<li>[ यजमानस्य परिधिः परितस्सर्वतो धाता रक्षकस्त्वमसि । &lsquo;उपसर्गे घोः किः&rsquo; (पा.सू. 3.3.92) इति किप्रत्यये कृदुत्तरपदप्रकृतिस्वरत्वम् ।
－किञ्च - इडन्नं पशवश्च तद्वान् इडः, तत्साधनत्वात् । अर्श आदित्वादच् (पा.सू. 5.2.127) । अत एव सर्वैरीडितस्स्तुतः ॥]　　</li>
</ul>
<h3 id="मनतर-193">मन्त्रः</h3>
<p>[संयुक्तमन्त्रः -    मि॒त्रावरु॑णौ त्वोत्तर॒तᳶ परि॑धत्तान्ध्रु॒वेण॒ धर्म॑णा॒ यज॑मानस्य परि॒धिरि॒ड ई॑डि॒तः]</p>
<p>मि॒त्रावरु॑णौ त्वोत्तर॒तᳶ परि॑धत्तान्ध्रु॒वेण॒ धर्म॑णा ।<br>
यज॑मानस्य परि॒धिः +++(असि)+++  इ॒ड ई॑डि॒तः ।</p>
<h4 id="टक-194">टीका</h4>
<p>10उत्तरं परिदधाति - मित्रावरुणाविति ॥ ध्रुवेण अचलेन नित्येन धर्मणा कर्मणा मित्रावरुणावेव च त्वामुत्तरतः परिधत्ताम् । समानमन्यत् ।</p>
<ul>
<li>[यजमानस्य परिधिः परितस्सर्वतो धाता रक्षकस्त्वमसि । &lsquo;उपसर्गे घोः किः&rsquo; (पा.सू. 3.3.92) इति किप्रत्यये कृदुत्तरपदप्रकृतिस्वरत्वम् ।</li>
<li>किञ्च - इडन्नं पशवश्च तद्वान् इडः, तत्साधनत्वात् । अर्श आदित्वादच् (पा.सू. 5.2.127) । अत एव सर्वैरीडितस्स्तुतः ॥]</li>
</ul>
<p>&lsquo;देवताद्वन्द्वे च&rsquo; इति मित्रावरुणशब्दे पूर्वोत्तरपदयोः प्रकृतिस्वरत्वम् ॥</p>
<h3 id="मनतर-194">मन्त्रः</h3>
<p>सूर्य॑स्त्वा पु॒रस्ता᳚त्पातु॒ कस्या᳚श्चिद॒भिश॑स्त्याः ।</p>
<h4 id="टक-195">टीका</h4>
<p>11सूर्येण पुरस्तात् परिधानकार्यं करोति - सूर्य इति ॥ सूर्य एव त्वां पुरस्तात् पातु रक्षतु । कस्मात् - कस्याश्चित् यतः कुतश्चित् अभिशस्त्याः अपरिमितायाः अभिशापाद्रक्षःप्रभृतिप्रयुक्तात् । शसु हिंसायाम्, &lsquo;तितुत्रतथसि&rsquo; (पा.सू. 7.2.9) इतीट्प्रतिषेधः, &lsquo;तादौ च निति कृत्यतौ&rsquo; (पा.सू. 6.2.50) इति गतेः प्रकृतिस्वरत्वम्, &lsquo;निपाता आद्युदात्ताः&rsquo; (फि.सू. 80) &lsquo;उपसर्गाश्चाभिवर्जम्&rsquo; (फि.सू. 81) इत्यभिशब्दोन्तोदात्तः । एवं कस्याश्चिदित्यत्र &lsquo;सावेकाचः&rsquo; (पा.सू. 6.1.168) इति प्राप्तं विभक्त्युदात्तत्वं &lsquo;न गोश्वन्&rsquo; (पा.सू. 6.1.182) इति प्रतिषिध्यते ॥</p>
<h3 id="मनतर-195">मन्त्रः</h3>
<p>[संयुक्तमन्त्रः -  　वी॒तिहो᳚त्रन्त्वा कवे द्यु॒मन्त॒ꣳ॒ समि॑धीम॒ह्यग्ने॑ बृ॒हन्त॑मध्व॒रे ]</p>
<p>वी॒तिहो᳚त्रन्त्वा कवे द्यु॒मन्त॒ꣳ॒ समि॑धीम॒हि ।<br>
अग्ने॑ बृ॒हन्त॑मध्व॒रे ।।</p>
<h4 id="टक-196">टीका</h4>
<p>12ऊर्ध्वे समिधावादधाति - वीतिहोत्रमिति त्रिपदया गायत्र्या ।।<br>
वीतिहोत्रं इष्टस्तोत्रम् । वीतेः कान्तिकर्मणो &lsquo;मन्त्रे वृष&rsquo; (पा.सू. 3.3.96) इत्यादिना कर्मणि क्तिन्प्रत्यय उदात्तः । वेतव्या कमितव्या होत्रा वाक् स्तोत्ररूपा होतृव्यापारो वा यस्य तं त्वा । हे कवे मेधाविन् । अग्ने द्युमन्तं दीप्तिमन्तम् । &lsquo;ह्रस्वनुड्भ्यां मतुप्&rsquo; (पा.सू. 6.1.176) इति मतुप उदात्तत्वम् । बृहन्तं महान्तं समिधीमहि प्रागेव दीप्तिमन्तं सन्तं अनया समिधा सम्यग्दीपयामः । इन्धेर्लिङि, &lsquo;बहुलं छन्दसि&rsquo; (पा.सू. 2.4.73) इति विकरणस्य लुक् । यद्वा - &lsquo;छन्दस्युभयथा&rsquo; (पा.सू. 3.4.117) इत्यार्धधातुकत्वात् विकरणाप्रसङ्गः । सार्वधातुकत्वेन ङित्त्वादनुनासिकलोपः । अध्वरे अध्वरार्थम् । निमित्तात्सप्तमी (पा.सू. 2.3.36 वा 6) । ध्वृ हूर्छने, हूर्छनं कौटिल्यम् । ध्वरन्तीति ध्वराः रक्षःप्रभृतयः । पचाद्यच् । ते यत्र न सन्ति सः अध्वरः । बहुव्रीहौ &lsquo;नञ्सुभ्याम्&rsquo; (पा.सू. 6.2.172) इत्युत्तरपदान्तोदात्तत्वम् । तादृशाय यज्ञाय त्वां समिधीमहि ॥</p>
<h3 id="मनतर-196">मन्त्रः</h3>
<p>वि॒शो य॒न्त्रे स्थः॑।</p>
<h4 id="टक-197">टीका</h4>
<p>13विधृती मादयति - विश इति । विशः प्रजायाः यन्त्रे यमने धारिके स्थः । &lsquo;गृधृविपचि&rsquo; (उ.सू. 616) इत्यादिना यमेस्त्रप्रत्ययः । &lsquo;सावेकाचः&rsquo; (पा.सू. 6.1.168) इति विशः परस्याः षष्ठ्या उदात्तत्वम् ॥</p>
<h3 id="मनतर-197">मन्त्रः</h3>
<p>वसू॑नाꣳ रु॒द्राणा॑मादि॒त्याना॒ꣳ॒ सद॑सि सीद ।</p>
<h4 id="टक-198">टीका</h4>
<p>14तयोः प्रस्तरं मादयति - वसूनामिति ॥ वस्वादयः प्रसिद्धा देवताः यज्ञभागिन्यः । तासां सदस्त्वेन विधृत्योः स्तुतिः ॥</p>
<h3 id="मनतर-198">मन्त्रः</h3>
<p>[संयुक्तमन्त्रः -   जु॒हूरु॑प॒भृद्ध्रु॒वाऽसि॑ घृ॒ताची॒ नाम्ना᳚ प्रि॒येण॒ नाम्ना᳚ प्रि॒ये सद॑सि सीद ]</p>
<p>जु॒हूः [ अ॑सि । घृ॒ताची॒ नाम्ना᳚ प्रि॒येण॒ नाम्ना᳚ प्रि॒ये सद॑सि सीद ]।</p>
<h4 id="टक-199">टीका</h4>
<p>15तत्र जुहूं मादयति - जुहूरिति ॥ असि घृताचीत्यादिकं वक्ष्यमाणं जुह्वादिभिः प्रत्येकमभिसम्बध्यते । हूयतेऽनयेति जुहूः । &lsquo;द्युतिगमिजुहोतीनां द्वे च&rsquo; (पा.सू. 3.2.178) इति क्विप्, जुहोतेर्दीर्घश्च&rsquo; (पा.भा. 3.2.178 वा 3) इति दीर्घोनुवर्तते । जुहूस्त्वमसि । त्वया खलु हूयते ।<br>
पुनश्च विशेष्यते - घृताची त्वम् घृतमञ्चति गच्छति धारकत्वेनेति घृताची । ऋत्विगादिना क्विप् (पा.सू. 3.2.49) । अनुनासिकलोपे &lsquo;अचः&rsquo; (पा.सू. 6.4.138) इत्यकारलोपे &lsquo;चौ&rsquo; (पा.सू. 6.3.138) इति दीर्घः ।<br>
सा त्वं प्रियेण नाम्ना घृतसम्बन्धेन सर्वस्य प्रीतिहेतुना घृताचीति नाम्ना उपलक्षितासि । &lsquo;तासामेतदेव प्रियं नाम । यद्घृताची&rsquo; (तै.ब्रा. 3.3.6) इत्यादि ब्राह्मणम् । ईदृशेन नाम्ना प्रिये सदसि प्रस्तराख्येऽस्मिन् सदने सीद । &lsquo;यजमानो वै प्रस्तरः&rsquo; (तै.ब्रा. 3.3.6) । इति यजमानत्वसंस्तवान्नाममात्रेण प्रस्तरस्य प्रियत्वम् ॥</p>
<h3 id="मनतर-199">मन्त्रः</h3>
<p>उ॒प॒भृत् ।[अ॑सि ।घृ॒ताची॒ नाम्ना᳚ प्रि॒येण॒ नाम्ना᳚ प्रि॒ये सद॑सि सीद ] ।</p>
<h4 id="टक-200">टीका</h4>
<p>16उपभृतं सादयति - उपभृदिति ॥ उपेत्य जुहूं बिभर्तीति उपभृत् । &lsquo;अन्येभ्योपि दृश्यते&rsquo; (पा.सू. 3.2.178) इति क्विप् । ईदृशी त्वमसि । समानमन्यत् ॥</p>
<ul>
<li>[पुनश्च विशेष्यते - घृताची त्वम् घृतमञ्चति गच्छति धारकत्वेनेति घृताची । ऋत्विगादिना क्विप् (पा.सू. 3.2.49) । अनुनासिकलोपे &lsquo;अचः&rsquo; (पा.सू. 6.4.138) इत्यकारलोपे &lsquo;चौ&rsquo; (पा.सू. 6.3.138) इति दीर्घः । सा त्वं प्रियेण नाम्ना घृतसम्बन्धेन सर्वस्य प्रीतिहेतुना घृताचीति नाम्ना उपलक्षितासि । &lsquo;तासामेतदेव प्रियं नाम । यद्घृताची&rsquo; (तै.ब्रा. 3.3.6) इत्यादि ब्राह्मणम् । ईदृशेन नाम्ना प्रिये सदसि प्रस्तराख्येऽस्मिन् सदने सीद । &lsquo;यजमानो वै प्रस्तरः&rsquo; (तै.ब्रा. 3.3.6) । इति यजमानत्वसंस्तवान्नाममात्रेण प्रस्तरस्य प्रियत्वम् ॥]</li>
</ul>
<h3 id="मनतर-200">मन्त्रः</h3>
<p>ध्रु॒वाऽसि॑ घृ॒ताची॒ नाम्ना᳚ प्रि॒येण॒ नाम्ना᳚ प्रि॒ये सद॑सि सीद ।</p>
<h4 id="टक-201">टीका</h4>
<p>17ध्रुवां सादयति - ध्रुवेति ॥ ध्रुवा निश्चला । यत्रैव साद्यते तत्रैव धार्यते न चाल्यते प्राक्समिष्टयजुष इति ध्रुवा । तादृशी त्वमसि । शिष्टं स्पष्टम् ॥</p>
<ul>
<li>[ पुनश्च विशेष्यते - घृताची त्वम् घृतमञ्चति गच्छति धारकत्वेनेति घृताची । ऋत्विगादिना क्विप् (पा.सू. 3.2.49) । अनुनासिकलोपे &lsquo;अचः&rsquo; (पा.सू. 6.4.138) इत्यकारलोपे &lsquo;चौ&rsquo; (पा.सू. 6.3.138) इति दीर्घः । सा त्वं प्रियेण नाम्ना घृतसम्बन्धेन सर्वस्य प्रीतिहेतुना घृताचीति नाम्ना उपलक्षितासि । &lsquo;तासामेतदेव प्रियं नाम । यद्घृताची&rsquo; (तै.ब्रा. 3.3.6) इत्यादि ब्राह्मणम् । ईदृशेन नाम्ना प्रिये सदसि प्रस्तराख्येऽस्मिन् सदने सीद । &lsquo;यजमानो वै प्रस्तरः&rsquo; (तै.ब्रा. 3.3.6) । इति यजमानत्वसंस्तवान्नाममात्रेण प्रस्तरस्य प्रियत्वम् ॥]</li>
</ul>
<h3 id="मनतर-201">मन्त्रः</h3>
<p>[संयुक्तमन्त्रः -    एता अ॑सदन्थ्सुकृ॒तस्य॑ लो॒के ता वि॑ष्णो पाहि पा॒हि य॒ज्ञम्पा॒हि य॒ज्ञप॑तिम्पा॒हि माय्यँ॑ज्ञ॒निय᳚म् ॥ [20] ]</p>
<p>ए॒ता अ॑सदन्थ्सुकृ॒तस्य॑ लो॒के ।<br>
ता वि॑ष्णो पाहि ।<br>
पा॒हि य॒ज्ञम् ।<br>
पा॒हि य॒ज्ञप॑तिम् ।</p>
<h4 id="टक-202">टीका</h4>
<p>18स्रुचोभिमन्त्रयते - एता इति यजुरन्तया त्रिष्टुभैकपदया ॥<br>
सुकृतस्य शोभनस्य कर्मणः यागलक्षणस्य लोके स्थाने । &lsquo;सूपमानात् क्तः&rsquo; (पा.सू. 6.2.145) इति क्तान्तमन्तोदात्तम् । एतास्स्रुचः असदन्, सदसि मया(ऽन्वा)सादितत्वात् । छान्दसो लुङ्, पुषादि(ऌदि)त्वादङ् (पा.सू. 3.1.55) । तास्स्रुचः हे विष्णो सर्वस्य पालक पाहि, यज्ञं पाहि, यज्ञपतिं यजमानं च पाहि । &lsquo;पत्यावैश्वर्ये&rsquo; (पा.सू. 6.2.18) इति पूर्वपदप्रकृतिस्वरत्वम् ।</p>
<h3 id="मनतर-202">मन्त्रः</h3>
<p>पा॒हि माय्यँ॑ज्ञ॒निय᳚म् ॥</p>
<h4 id="टक-203">टीका</h4>
<p>यज्ञनियं यज्ञस्य नेतारं मां च पाहि । यज्ञं नयतीति &lsquo;सत्सूद्विष&rsquo; (पा.सू. 3.2.61) इत्यादिना क्विप् । &lsquo;तन्वादीनां छन्दसि बहुलम्&rsquo; (पा.सू. 6.4.77 वा 1) इति इयङादेशेन &lsquo;एरनेकाचः&rsquo; (पा.सू. 6.4.82) इति यणादेशो बाध्यते, कृदुत्तरपदप्रकृतिस्वरत्वम् (पा.सू. 6.2.139) । समान(वाक्ये)पाद(पदात्पर)त्वाभावात् प्रथमवर्जं तिङन्तानां निघाताभावः ॥</p>
<p>इति एकादशोनुवाकः  ।</p>
<h2 id="अनवक-१२--आघर">अनुवाकः १२  आघारः</h2>
<h3 id="मनतर-203">मन्त्रः</h3>
<p>भुव॑नमसि॒ वि प्र॑थ॒स्वाग्ने॒ यष्ट॑रि॒दन्नमः॑ ।</p>
<h4 id="टक-204">टीका</h4>
<p>1अग्रेण जुहूप्रभृतौ प्राञ्चमञ्जलिं करोति - भुवनमिति यजुरादिकयैकपदया गायत्र्या ॥<br>
हे अग्ने यष्टः यागस्य निर्वर्तक । &lsquo;अग्निर्वै देवानां यष्टा&rsquo; (तै.ब्रा. 3.3.7) इति ब्राह्मणम् । पादादित्वादग्न इति न निहन्यते । &lsquo;आमन्त्रितं पूर्वमविद्यमानवत्&rsquo; (पा.सू. 8.1.72) इति तस्याविद्यमानत्वात् यष्टरित्यपि न निहन्यते । द्वयोरपि षाष्ठिकमाद्युदात्तत्वम् (पा.सू. 6.1.198) । त्वं भुवनमसि त्वदायत्तत्वात्समस्तभूतजातस्य । तस्मात् विप्रथस्व विस्तीर्णो भव । तुभ्यमिदं नमः, अयमञ्जलिस्त्वां प्रीणयितुं क्रियते ॥</p>
<h3 id="मनतर-204">मन्त्रः</h3>
<p>[संयुक्तमन्त्रः -  जुह्वेह्य॒ग्निस्त्वा᳚ ह्वयति देवय॒ज्याया॒ उप॑भृ॒देहि॑ दे॒वस्त्वा॑ सवि॒ता ह्व॑यति देवय॒ज्यायै ।   ]</p>
<p>जु॒ह्वेहि॑ ।<br>
अ॒ग्निस्त्वा᳚ ह्वयति देवय॒ज्यायै॑ ।</p>
<h4 id="टक-205">टीका</h4>
<p>2दक्षिणेन जुहूमादत्ते - जुह्विति ॥ हे जुहु एहि अस्मद्धस्तमागच्छ । यतोग्निस्त्वां देवयज्यायै देवयागार्थमाह्वयति । &lsquo;छन्दसि निष्टर्क्य&rsquo; (पा.सू. 3.1.123) इत्यत्र देवयज्याशब्दो यप्रत्ययान्तो निपातितः । &lsquo;आग्नेयी वै जुहूः&rsquo; (तै.ब्रा. 3.3.7) इत्यादि ब्राह्मणम् ॥</p>
<h3 id="मनतर-205">मन्त्रः</h3>
<p>उप॑भृ॒देहि॑ ।<br>
दे॒वस्त्वा॑ सवि॒ता ह्व॑यति देवय॒ज्यायै॑ ।</p>
<h4 id="टक-206">टीका</h4>
<p>3सव्येनोपभृतमादत्ते - उपभृदिति ॥ हे उपभृत् एहि । यतस्सर्वस्य प्रेरकस्सविता देवयज्यायै आह्वयति । &lsquo;सावित्र्युपभृत्&rsquo; (तै.ब्रा. 3.3.7) इत्यादि ब्राह्मणम् ॥</p>
<h3 id="मनतर-206">मन्त्रः</h3>
<p>[संयुक्तमन्त्रः -  अग्ना॑विष्णू॒ मा वा॒मव॑ क्रमिषँ॒व्वि जि॑हाथा॒म्मा मा॒ सन्ता᳚प्तल्लोँ॒कम्मे॑ लोककृतौ कृणुतम्   ]</p>
<p>अग्ना॑विष्णू॒ मा वा॒मव॑ क्रमिषम् &hellip;<br>
वि जि॑हाथाम् &hellip;<br>
मा मा॒ सन्ता᳚प्तम् &hellip;<br>
लो॒कम्मे॑ लोककृतौ कृणुतम् ।</p>
<h4 id="टक-207">टीका</h4>
<p>4अत्याक्रामं जपति - अग्नाविष्णू इति ॥ अग्निराहवनीयः, विष्णुर्यज्ञः, यज्ञश्चान्तर्वेदि स्रुचामग्रत आस्ते ; तावाह हे अग्नाविष्णू युवामहं मावक्रमिषम् अवक्रम्य मा गाम् । &lsquo;नेटि&rsquo; (पा.सू. 7.2.4) इत्यादिना वृद्धिप्रतिषेधः ।<br>
तदर्थं युवां विजिहाथां मम मार्गप्रदानार्थं विगच्छतम् ।<br>
मा मां च मा सन्ताप्तं सन्तप्तं मा कार्ष्टम् । &lsquo;झलो झलि&rsquo; (पा.सू. 8.2.26) इति सिचो लोपः, &lsquo;वदव्रज&rsquo; (पा.सू. 7.2.3) इति वृद्धिः ।<br>
वां लोककृतौ स्थानप्रदौ मम च लोकं स्थानं कृणुतं कुरुतम् । &lsquo;धिन्विकृण्व्योरच&rsquo; (पा.सू. 3.1.80) इत्युप्रत्ययः । &lsquo;अतो लोपः&rsquo; (पा.सू. 6.4.48) ॥</p>
<h3 id="मनतर-207">मन्त्रः</h3>
<p>विष्णो॒स्स्थान॑मसि ।</p>
<h4 id="टक-208">टीका</h4>
<p>5स्थानं कल्पयति - विष्णोरिति ॥ विष्णोर्यज्ञात्मनः स्थानमसि, अतः प्रशस्तेऽस्मिन् स्थाने स्थित्वा यागं निर्वर्तयामीति भावः ॥</p>
<p>[संयुक्तमन्त्रः - इ॒त  इन्द्रो॑ अकृणोद्वी॒र्या॑णि समा॒रभ्यो॒र्ध्वो अ॑ध्व॒रो दि॑वि॒स्पृश॒मह्रु॑तो य॒ज्ञो य॒ज्ञप॑ते॒रिन्द्रा॑वा॒न्थ्स्वाहा॑ ]</p>
<h3 id="मनतर-208">मन्त्रः</h3>
<p>इ॒त इन्द्रो॑ अकृणोद्वी॒र्या॑णि समा॒रभ्य॑ ।</p>
<h4 id="टक-209">टीका</h4>
<p>6आघारमाघारयति - इत इति ॥ इतः अस्मादाघारात् समारभ्य इन्द्रो वीर्याणि वृत्रवधादीनि अकृणोत् करोति स्म । &lsquo;अनुदात्ते च कुधपरे&rsquo; (पा.सू. 6.1.120) इति प्रकृतिभावः । पूर्ववदुप्रत्ययः ।</p>
<h3 id="मनतर-209">मन्त्रः</h3>
<p>ऊ॒र्ध्वो अ॑ध्व॒रो दि॑वि॒स्पृश᳚म् +++(अकृणोत्=अकरोत्)+++ ।</p>
<h4 id="टक-210">टीका</h4>
<p>किञ्च - अयमाघार ऊर्ध्वः ऊर्ध्वलोकगामी भूत्वा अध्वरः अध्वर्यः । &lsquo;नञ् सुभ्याम्&rsquo; (पा.सू. 6.2.172) इत्युत्तरपदान्तोदात्तत्वम् । पूर्ववत्प्रकृतिभावः । हिंसकरहितः केनचिदप्यहिंसितश्च भूत्वा तमिन्द्रं दिविस्पृशमकरोत् । &lsquo;स्पृशोनुदके क्विन्&rsquo; (पा.सू. 6.2.58), &lsquo;तत्पुरुषे कृति बहुळम्&rsquo; (पा.सू. 6.3.14) इत्यलुक्, कृदुत्तरपदप्रकृतिस्वरः (पा.सू. 6.2.139) । &lsquo;आघारमाघार्यमाणमनु समारभ्य&rsquo; (तै.ब्रा. 3.3.7) इत्यादि ब्राह्मणम् ।</p>
<h3 id="मनतर-210">मन्त्रः</h3>
<p>अह्रु॑तो य॒ज्ञो य॒ज्ञप॑ते॒रिन्द्रा॑वा॒न् ।</p>
<h4 id="टक-211">टीका</h4>
<p>कोस्य विशेषः यत एवमकरोत् ? इत्याह - इन्द्रावान् इन्द्रेण देवतया तद्वान् । &lsquo;अन्येषामपि दृश्यते&rsquo; (पा.सू. 6.3.137) इति दीर्घः । यतोयमाघार इन्द्रावान् तस्मादयमेव खलु यज्ञपतेर्यजमानस्य । &lsquo;पत्यावैश्वर्ये&rsquo; (पा.सू. 6.2.18) इति पूर्वपदप्रकृतिस्वरत्वम् । अह्रुतः अकुटिलः निश्चितफलो यज्ञः ।</p>
<h3 id="मनतर-211">मन्त्रः</h3>
<p>स्वाहा॑ ।</p>
<h4 id="टक-212">टीका</h4>
<p>स्वाहा स्वयमेवेत्थं सरस्वत्याह । अह्रुत इति &lsquo;ह्रु ह्वरेश्छन्दसि&rsquo; (पा.सू. 7.2.31) इति ह्रुभावः । होमपक्षे स्वाहेति प्रक्षेपार्थो निपातः ॥</p>
<h3 id="मनतर-212">मन्त्रः</h3>
<p>बृ॒हद्भाः ।</p>
<h4 id="टक-213">टीका</h4>
<p>7स्रुचमुद्गृह्णाति - बृहदिति ॥ क्रियाविशेषणम् । भासत इति भाः । &lsquo;भ्राजभास&rsquo; (पा.सू. 3.2.177) इत्यादिना क्विप् । यस्मादयमग्निरनेनाघारेण भृशं भासते ज्वलति तस्मात्स्रुचमुद्गृह्णामीति भावः ॥</p>
<h3 id="मनतर-213">मन्त्रः</h3>
<p>[संयुक्तमन्त्रः- पा॒हि मा᳚ग्ने॒ दुश्च॑रिता॒दा मा॒ सुच॑रिते भज ।]</p>
<p>पा॒हि मा᳚ग्ने॒ दुश्च॑रितात् ।<br>
आ मा॒ सुच॑रिते भज ।</p>
<h4 id="टक-214">टीका</h4>
<p>8उदङ्ङत्याक्रामं जपति - पाहीति द्विपदया गायत्र्या ॥<br>
हे अग्ने नः दुश्चरितात् प्रमादकृतनिन्दिताच्चरितात् कर्मापराधान्मां पाहि यथा कर्मापराधो न भवति तथा कुरु । &lsquo;दुर्निन्दायां&rsquo; (पा.भा. 2.2.18 वा 4) इति प्रादिसमासः । दुश्शब्देन चरितं विशेष्यते, न तु चरणम्; तेन गतित्वाभावादव्ययपूर्वपदप्रकृतिस्वरत्वम् (पा.सू. 6.2.2) ।<br>
किञ्च - सुचरिते शोभनचरिते कर्मणि मा मां भज स्थापय । विद्यमानोप्यपराधो गुणत्वेन ग्रहीतव्य इति भावः । &lsquo;सुः पूजायाम्&rsquo; (पा.सू. 1.4.94) इति कर्मप्रवचनीयत्वात् यद्यपि &lsquo;प्रादिप्रसङ्गे कर्मप्रवचनीयानां प्रतिषेधः&rsquo; (पा.भा. 2.2.18 वा 1) इत्यस्ति, तथापि &lsquo;स्वती पूजायाम्&rsquo; (पा.सू. 2.2.18 वा 4) इति प्रादिसमासः, तेन गतित्वाभावात् &lsquo;गतिरनन्तरः&rsquo; (पा.सू. 6.2.49) इत्यस्यापवादः, &lsquo;सूपमानात् क्तः&rsquo; (पा.सू. 6.2.145) इत्युत्तरपदान्तोदात्तत्वम् न प्रवर्तते, तेन पूर्ववदव्ययपूर्वपदप्रकृतिस्वरत्वम् (पा.सू. 6.2.2) । &lsquo;अग्निर्वाव पवित्रं । वृजिनमनृतं दुश्चरितम्&rsquo; (तै. ब्रा. 3.3.7) इत्यादि ब्राह्मणम् ॥</p>
<h3 id="मनतर-214">मन्त्रः</h3>
<p>［संयुक्तमन्त्रः － म॒खस्य॒ शिरो॑ऽसि॒ सञ्ज्योति॑षा॒ ज्योति॑रङ्क्ताम् ॥ [21]</p>
<p>म॒खस्य॒ शिरो॑ऽसि ।<br>
सञ्ज्योति॑षा॒ ज्योति॑रङ्क्ताम् ॥ [21]</p>
<h4 id="टक-215">टीका</h4>
<p>9जुह्वा ध्रुवां समनक्ति - मखस्येति ॥ निर्वर्तिताघारा जुहूरभिमन्त्र्यते । हे जुहु मखस्य यज्ञस्य शिरः शिर इव उत्तमाङ्गमसि । तस्मात्तव ज्योतिषा घृतेन इदं ध्रौवं ज्योतिर्घृतं समङ्क्तां संगच्छताम् । व्यत्ययेनात्मनेपदम् । &lsquo;शिरो वा एतद्यज्ञस्य । यदाघारः&rsquo; (तै.ब्रा. 3.3.7) इति ब्राह्मणम् ॥</p>
<p>इति द्वादशोनुवाकः</p>
<h2 id="अनवक-१३-सरग-वयहनद">अनुवाकः १३ स्रुग्-व्यूहनादिः</h2>
<h3 id="मनतर-215">मन्त्रः</h3>
<p>वाज॑स्य मा प्रस॒वेनो᳚द्ग्रा॒भेणोद॑ग्रभीत् ।</p>
<h4 id="टक-216">टीका</h4>
<p>1स्रुचौ व्यूहति - वाजस्येत्यनुष्टुब्भ्यां चतुष्पदाभ्याम् ॥<br>
वाजस्य अन्नस्य प्रसवेन उत्पत्तिहेतुना । थाथादिस्वरेणान्तोदात्तत्वम् (पा.सू. 6.2.144) । उद्ग्राभेणानेन जुह्वा ऊर्ध्वग्रहेण मामुदग्रभीत् । &lsquo;छन्दसि लुङ्लङ्लिटः&rsquo; (पा.सू. 3.4.6) इति लुङ् । उद्गृह्णातु उपरि स्थापयतु । कः? - इन्द्रः, अर्धर्चान्तरे श्रुतत्वात् । &lsquo;छन्दस्युत्पूर्वादपीष्यते स्रुगुद्यमननिपतनयोः&rsquo; (पा.सू. 3.3.35,36 वा 1) इति ग्रहेः घञ्प्रत्ययः, &lsquo;हृग्रहोर्भश्छन्दसि&rsquo; (पा.सू. 8.2.32 वा 1) इति भत्वम्, स एव स्वरः ॥</p>
<h3 id="मनतर-216">मन्त्रः</h3>
<p>अथा॑ स॒पत्ना॒ꣳ॒ इन्द्रो॑ मे निग्रा॒भेणाध॑राꣳ अकः ।।</p>
<h4 id="टक-217">टीका</h4>
<p>2एवमनेनार्धर्चेन दक्षिणेन जुहूमुद्गृह्य अर्धर्चान्तरेण सव्येनोपभृतं निगृह्णाति - अथानन्तरं निग्राभेण सव्येनोपभृतो नीचैर्ग्रहणेन मे मम सपत्नान् शत्रून् इन्द्रः अधरान्निकृष्टान्, अकः करोतु । तेनैव लुङ्, &lsquo;मन्त्रे घसह्वर&rsquo; (पा.सू. 2.4.80) इत्यादिना च्लेर्लुक्, गुणहल्ङ्यादिलोपौ (पा.सू. 7.3.86), (पा.सू. 6.1.68) । संहितायां &lsquo;निपातस्य च&rsquo; (पा.सू. 6.3.136) इत्यथशब्दस्य दीर्घः । &lsquo;व्यन् सपत्ने&rsquo; (पा.सू. 4.1.145) इति सपत्नीव सपत्न इत्युपमायामकारः, निपातनात्, &lsquo;परादिश्छन्दसि बहुलम्&rsquo; (पा.सू. 6.2.199) इत्युत्तरपदाद्युदात्तत्वम् । द्वितीयाबहुवचनसम्बन्धिनो नकारस्य &lsquo;दीर्घादटि समानपादे&rsquo; (पा.सू. 8.3.9) इति रुत्वम्, &lsquo;आतोऽटि नित्यम्&rsquo; (पा.सू. 8.3.3) इति पूर्वस्यानुनासिकत्वं, &lsquo;भो भगो अघो&rsquo; (पा.सू. 8.3.17) इति यत्वम् । &lsquo;अनुनासिकात्परोऽनुस्वारः&rsquo; (पा.सू. 8.3.4) इति केचित् ॥</p>
<h3 id="मनतर-217">मन्त्रः</h3>
<p>उ॒द्ग्रा॒भञ्च॑ निग्रा॒भञ्च॒ ब्रह्म॑ दे॒वा अ॑वीवृधन् ।</p>
<h4 id="टक-218">टीका</h4>
<p>3एवं जुहूपभृतोः उद्ग्रहणनिग्रहणे कृत्वा प्राचीं जुहूं व्यूहति - उद्ग्राभं च निग्राभं च देवा इहागताः अवीवृधन्वर्धयन्तु । &lsquo;नित्यं छन्दसि&rsquo; (पा.सू. 7.4.8) इति णौ चङ्युपधाया ह्रस्वः ऋकारः । ब्रह्म परिबृढं इष्टसाधनसमर्थम् उद्ग्राभं च निग्राभं च । यद्वा - परं वस्तु देवाश्चान्ये वर्धयन्तु इदमुभयमिति ॥</p>
<h3 id="मनतर-218">मन्त्रः</h3>
<p>अथा॑ स॒पत्ना॑निन्द्रा॒ग्नी मे॑ विषू॒चीना॒न्व्य॑स्यताम् ।।　</p>
<h4 id="टक-219">टीका</h4>
<p>4एवं च प्रतीचीमुपभृतं प्रत्यूहति - अथेति ॥ अथ अनन्तरं इन्द्राग्नी मे मम सपत्नान् विषूचीनान् विष्वग्गतान् व्यस्यतां स्वस्थानादितश्चेतश्च विगमयताम् । विषु नाना अञ्चतीति ऋत्विगादिना (पा.सू. 3.2.59) क्विन्प्रत्ययः, &lsquo;विभाषाऽञ्चेरदिक्स्त्रियाम्&rsquo; (पा.सू. 5.4.8) इति खप्रत्ययस्स्वार्थिकः, अनुनासिकलोपः, &lsquo;अचः&rsquo; (पा.सू. 6.4.138) इत्यकारलोपः, &lsquo;चौ&rsquo; (पा.सू. 6.3.138) इति दीर्घत्वम् । इन्द्रश्चाग्निश्च । &lsquo;देवताद्वन्द्वे च&rsquo; (पा.सू. 6.2.141) इति पूर्वोत्तरपदप्रकृतिस्वरत्वे &lsquo;नोत्तरपदेऽनुदात्तादौ&rsquo; (पा.सू. 6.2.142) इति विप्रतिषिद्धे समासान्तोदात्तत्वम् । &lsquo;अथ स्रुचावनुष्टुग्भ्यां वाजवतीभ्याम्&rsquo; (तै.ब्रा. 3.3.9) इत्यादि ब्राह्मणम् ॥</p>
<h3 id="मनतर-219">मन्त्रः</h3>
<p>[संयुक्तमन्त्रः - वसु॑भ्यस्त्वा रु॒द्रेभ्य॑स्त्वाऽऽदि॒त्येभ्य॑स्त्वा । ]</p>
<p>वसु॑भ्यस्त्वा +++(अनज्मि )+++।<br>
रु॒द्रेभ्य॑स्त्वा +++(अनज्मि )+++।<br>
आ॒दि॒त्येभ्य॑स्त्वा +++(अनज्मि )+++ ।</p>
<h4 id="टक-220">टीका</h4>
<p>5-7जुह्वा परिधीननक्ति - वसुभ्य इति ॥ (वस्वर्थं त्वां) अनज्मीति शेषः । वस्वादितृप्तये त्वामनज्मीति मध्यमदक्षिणोत्तराणां क्रमेण मन्त्राः, वस्वादयश्च वेदिपरिग्रहार्थमागताः एतेन परिध्यञ्जनेन प्रीयन्त इति ॥</p>
<h3 id="मनतर-220">मन्त्रः</h3>
<p>[संयुक्तमन्त्रः -   अ॒क्तꣳ रिहा॑णा वि॒यन्तु॒ वयः॑ । प्र॒जाय्योँनि॒म्मा निर्मृ॑ख्ष॒मा प्या॑यन्ता॒माप॒ ओष॑धयो म॒रुता॒म्पृष॑तयस्स्थ॒ दिव᳚म् [22]  ग॒च्छ॒ ततो॑ नो॒ वृष्टि॒मेर॑य ।]</p>
<ul>
<li>[छन्दोनुगुणः　पाठः ]</li>
<li>अ॒क्तꣳ  रिहा॑णा +++  (भूत－५अक्षराणि)+++  ,   वि॒यन्तु॒ वयः॑ ।+++ (इन्द्रिय－५अक्षराणि)+++<br>
प्र॒जाय्योँनि॒म्मा निर्मृ॑ख्ष॒म् ।।+++(वसु ८अक्षराणि)+++</li>
</ul>
<p>अक्तꣳ रिहा॑णा &hellip;</p>
<h4 id="टक-221">टीका</h4>
<p>8स्रुक्षु प्रस्तरमनक्ति ; तत्र जुह्वामग्राण्यनक्ति - अक्तमिति परोष्णिहा त्रिपदया भूतेन्द्रियवस्वक्षरया ॥<br>
अक्तं कृताञ्जनमिमं प्रस्तरं रिहाणाः लिहानाः आस्वादयन्तस्ते वक्ष्यमाणाः रश्मयः । लिह आस्वादने, स्वरितेत्, वर्णव्यत्ययेन लकारस्य रेफः, व्यत्ययेनानुदात्तेत्त्वमाश्रित्यात्मनेपदम् (पा.सू. 1.3.12), लसार्वधातुकानुदात्तत्वं (पा.सू. 6.1.186) च कृतमिति मन्यामहे । वृषादिषु (पा.सू. 6.1.203) वाऽयं द्रष्टव्यः ॥</p>
<h3 id="मनतर-221">मन्त्रः</h3>
<p>वि॒यन्तु॒ वयः॑ ।</p>
<h4 id="टक-222">टीका</h4>
<p>9उपभृति मध्यान्यनक्ति - वियन्त्विति ॥ वय इति वेर्बहुवचनमिति यास्कः (नि. 2.6) । &lsquo;वेञो डित्&rsquo; (वातेर्डिच्च) (उ.सू. 583) इति विधीयमान इण्प्रत्ययो वेतेरपि भवति, डित्त्वाट्टिलोपः (पा.सू. 6.4.143) । वयः प्रजनिष्णवः आदित्यरश्मयः एतल्लेहनेन वियन्तु बृद्ध्यर्थं गर्भं धारयन्तु । पादादित्वान्न निहन्यते । वी गतिप्रजननकान्त्यसनखादनेषु ॥</p>
<h3 id="मनतर-">मन्त्रः ।</h3>
<p>प्र॒जाय्योँनि॒म्मा निर्मृ॑ख्षम् ।।</p>
<h4 id="टक-223">टीका</h4>
<p>ध्रुवायां मूलमनक्ति - प्रजामिति ॥ अहं प्रजां, योनिं च तत्कारणभूतं अन्नादिकं, मा निर्मृक्षं मा विनीनशं, अपितु वर्धयितुमिच्छामि ; तस्मात्तद्वृद्ध्यर्थं वियन्तु वय इति । मृशेः &lsquo;शल इगुपधादनिटः क्सः&rsquo; (पा.सू. 3.1.45) इति च्लेः क्सादेशः । कृदुत्तरपदप्रकृतिस्वरेण (पा.सू. 6.2.139) प्रजाशब्दोऽन्तोदात्तः ॥</p>
<p>अत्र, प्रथमद्वितीयपादावष्टाक्षरौ तृतीयो द्वादशाक्षरो यस्यास्तां परोष्णिहमाचक्षते । इह तु तृतीयोष्टाक्षरः पादः, &lsquo;द्वादशाक्षरः आष्टाक्षरतायाः ; प्रतिक्रामति&rsquo; इति ; प्रथमद्वितीयौ पञ्चाक्षरौ, &lsquo;अष्टाक्षर आ चतुरक्षरतायाः प्रतिक्रामति&rsquo; इति ॥</p>
<ul>
<li>(तृतीयतुरीयौ द्वादशाक्षरौ यस्यास्तां परोष्णिहेत्याचक्षते । इति&hellip;.<br>
अष्टाक्षरः प्रथमः पादः । आचतुरक्षरतायाः प्रतिक्रमन्ति इति प्रथमद्वितीयौ पञ्चाक्षरवभूताम् य़ द्वादशाक्षर अष्टाक्षरतायाः प्रतिक्रामन्तीति तृतीयोष्टाक्षरो भूत् ।</li>
<li>मैसूर् पुस्तके-तलटिप्पण्याम् - अष्टाक्षराः आ चतुरक्षरतायाः प्रतिक्रामन्ति इथि प्रथमद्वितीयौ पञ्चाक्षरावभूताम् । द्वादशाक्षराः आ अष्टाक्षरतायाः प्रतिक्रामन्ति इति तृतीयोष्टाक्षरोभूत् -इति पाठान्तराणि सन्ति)</li>
</ul>
<h3 id="मनतर-222">मन्त्रः</h3>
<p>[संयुक्तमन्त्रः- आ प्या॑यन्ता॒माप॒ ओष॑धयो म॒रुता॒म्पृष॑तयस्स्थ॒ दिव᳚म् [22] ग॒च्छ॒ ततो॑ नो॒ वृष्टि॒मेर॑य]</p>
<p>आप्या॑यन्ता॒माप॒ ओष॑धयः ।<br>
म॒रुता॒म्पृष॑तयस्स्थ ।</p>
<h4 id="टक-224">टीका</h4>
<p>11आहवनीये प्रस्तरं प्रहरति - आप्यायन्तामिति यजुरादिकया &lsquo;दिवं गच्छ&rsquo; इत्येकपदया जगत्या, &lsquo;ततो नः&rsquo; इत्येकपदया च गायत्र्या ॥</p>
<p>हे प्रस्तर अनेन त्वत्प्रहरणेन आप ओषधयश्च आप्यायन्तां वर्धन्ताम्, वर्षेण ह्यपामोषधीनां च वृद्धौ प्रजा योनयश्च वर्धयितुं शक्यन्त इति । ओषधिशब्दस्य दासीभारादित्वात् (पा.सू. 6.2.42) पूर्वपदप्रकृतिस्वरत्वम् । ओषशब्दो घञन्तः ।<br>
कथमेतत्प्रहरणेन तासामाप्यायनमित्यत आह - मरुतां पृषतयः अश्वाः स्थ, मरुतामश्वा इव शीघ्रगतिस्त्वमसीति यावत् । अश्वापेक्षया बहुवचनम् । पृषु वृषु सेचने, &lsquo;वर्तमाने पृषद्बृहन्महज्जगच्छतृवच्च&rsquo; (उ.सू. 250) इत्यतिप्रत्ययान्तो निपातितः, व्यत्ययेन शः, &lsquo;उगितश्च&rsquo; (पा.सू. 4.1.6) इति ङीप्, वर्णव्यत्ययेन ह्रस्वत्वम्, लसार्वधातुकानुदात्तत्वे (पा.सू. 6.1.186) धातुस्वरः, &lsquo;शतुरनुमः&rsquo; (पा.सू. 6.1.173) इत्याद्युदात्तत्वं बहुलवचनादेव न क्रियते शस्वरश्च । वृषादिर्वाऽयं द्रष्टव्यः (पा.सू. 6.1.203) ।</p>
<h3 id="मनतर-223">मन्त्रः</h3>
<p>दिव॑ङ्गच्छ । +++(द्विपदा　जगती)+++</p>
<p>ततो॑ नो॒ वृष्टि॒मेर॑य ।+++(एकपदा　गायत्री)+++</p>
<h4 id="टक-225">टीका</h4>
<p>भवत्वेवं शीघ्रगतित्वं, किमेतावता तासां वृद्धिरित्यत आह - दिवमादित्यं शीघ्रं गच्छ ।<br>
ततः किमित्यत आह - ततः आदित्यमण्डलादस्माकं वृष्टिमेरय आगमय । एवं च कृते अपामोषधीनां चाप्यायनं भविष्यति । ततश्च प्रजायोन्योर्वृद्धिश्च भविष्यति । &lsquo;मन्त्रे वृष&rsquo; (पा.सू. 3.3.96) इति वृषेः क्तिनः उदात्तत्वं विधीयमानं बहुलवचनान्न क्रियते । यद्वा - वृष्टिहेतुरादित्यरश्मिः वृष्टिः । करणे क्तिन् । तामेरय अस्मदभिमुखं प्रेरय । उदात्तविधौ भावाधिकारादत्र न भवति ॥</p>
<h3 id="मनतर-224">मन्त्रः</h3>
<p>[संयुक्तमन्त्रः－　आ॒यु॒ष्पा अ॑ग्ने॒ऽस्यायु॑र्मे पाहि चख्षु॒ष्पा अ॑ग्नेऽसि॒ चख्षु॑र्मे पाहि ध्रु॒वाऽसि॒ यम्प॑रि॒धिम्प॒र्यध॑त्था॒ अग्ने॑ देव प॒णिभि॑र्वी॒यमा॑णः ]</p>
<p>आ॒यु॒ष्पा अ॑ग्ने॒ऽसि । <br>
आयु॑र्मे पाहि ।<br>
च॒ख्षु॒ष्पा अ॑ग्नेऽसि।<br>
चख्षु॑र्मे पाहि ।</p>
<h4 id="टक-226">टीका</h4>
<p>12आहवनीयमुपतिष्ठते - आयुष्पा इति ॥ हे अग्ने आयुष्पाः सर्वेषामायुषो रक्षकोसि । पातेर्विच् (पा.सू. 3.2.75), &lsquo;नित्यं समासेऽनुत्तरपदस्थस्य&rsquo; (पा.सू. 8.3.45) इति विसर्जनीयस्य सः, &lsquo;आदेशप्रत्यययोः&rsquo; (पा.सू. 8.3.59) इति षत्वम्, कृदुत्तरपदप्रकृतिस्वरत्वम् (पा.सू. 6.2.139) । तस्मादायुर्मे पाहि ।</p>
<p>चक्षुषश्च त्वं रक्षितासि तस्मान्मे चक्षुः पाहि अविनष्टं कुरु । &lsquo;यावद्वा अध्वर्युः प्रस्तरं प्रहरति । तावदस्यायुर्मीयते&rsquo; (तै.ब्रा. 3.3.9) इत्यादि ब्राह्मणम् ॥</p>
<h3 id="मनतर-225">मन्त्रः</h3>
<p>ध्रु॒वाऽसि॑ ।</p>
<h4 id="टक-227">टीका</h4>
<p>13भूमिमभिमृशति - ध्रुवासीति ॥ धुवा नित्या त्वमसि, तस्मान्मामपि ध्रुवं कुर्विति भावः ॥</p>
<h3 id="मनतर-226">मन्त्रः</h3>
<p>यम्प॑रि॒धिम्प॒र्यध॑त्था॒ च अग्ने॑ देव प॒णिभि॑र्वी॒यमा॑णः ।+++(वसु－८，रुद्र－११अक्षराणि)+++  <br>
तन्त॑ ए॒तमनु॒ जोष॑म्भरामि॒ नेदे॒ष त्वद॑पचे॒तया॑तै ।।+++(ईश－११, भव－११अक्षराणि)+++</p>
<h4 id="टक-228">टीका</h4>
<p>14मध्यमं परिधिमनुप्रहरति - यमिति त्रिष्टुभा पुरस्ताज्ज्योतिषा वसुरुद्रेशभवाक्षरपदया ॥<br>
हे अग्ने । पादादित्वान्न निहन्यते । देव देवनादिगुणयुक्त । &lsquo;नामन्त्रिते समानाधिकरणे&rsquo; (पा.सू. 8.1.73) इति पूर्वस्य विद्यमानवत्त्वात् निहन्यत एव । यं परिधिं पर्यधत्थाः परिहितवानसि । &lsquo;यद्वृत्तान्नित्यम्&rsquo; (पा.सू. 8.1.66) इति निघाते निषिद्धे अट उदात्तत्वम्, &lsquo;तिङि चोदात्तवति&rsquo; (पा.सू. 8.1.71) इति गतेर्निघातः, उदात्तवता तिङा गतिसमासः (पा.सू. 2.2.18) । परिधिशब्दः कृदुत्तरपदप्रकृतिस्वरेणान्तोदात्तः (पा.सू. 6.2.139) । सः पणिभिः पणिनामभिः असुरैः वीयमाणः वेष्ट्यमानः तेषां निवारणार्थं पर्यधत्थाः । व्येञः कर्मणि लकारः, व्यत्ययेन णकारः । वच्यादिसूत्रेण (पा.सू. 6.1.15) सम्प्रसारणम् । <br>
तमेतं मध्यमं परिधिं तव जोषमिष्टम् । कर्मणि घञ् (पा.सू. 3.3.19) । अनुभरामि त्वामेवानुगतं हरामि प्रहरामि । &lsquo;हृग्रहोर्भश्छन्दसि&rsquo; (पा.सू. 8.2.32 वा 1) इति भत्वम् । युक्तमेव खल्वेवं कर्तुमित्याह - एषः अयं परिधिः एवं नाम तवाभिमतः त्वत्तो हेतोः नेदपचेतयातै नैवापरक्तचित्तो भवेत्; यद्ययं न प्रह्रियेत, उपेक्षितोऽहमनेनाग्निनेति त्वत्तोऽपचेतयेत । तस्मात्त्वय्येवैनमनुप्रहरामि । चित संचेतने, चुरादिः, अनुदात्तेत् (पा.सू. 1.3.2), तस्माल्लेटि &lsquo;लेटोऽडाटौ&rsquo; (पा.सू. 3.4.94) इत्याडागमः, &lsquo;वैतोन्यत्र&rsquo; (पा.सू. 3.4.96) इत्यैत्वम्, &lsquo;निपातैर्यत्&rsquo; (पा.सू. 8.1.30) इत्यादिना निघातप्रतिषेधः, पूर्ववद्गतिनिघातसमासौ, णिचश्चित्त्वादुदात्तत्वम् (पा.सू. 6.1.163) ॥</p>
<h3 id="मनतर-227">मन्त्रः</h3>
<p>य॒ज्ञस्य॒ पाथ॒ उप॒ समि॑तम् ।</p>
<h4 id="टक-229">टीका</h4>
<p>15इतरावुपसमस्यति - यज्ञस्येति ॥ यज्ञस्य साध्यतया सम्बन्धि यत्पाथः अन्नं तद्युवामप्युपसमितं उपसंप्राप्नुतम् । अचेतनानामपि यज्ञोपयुक्तानां फलसम्बन्धः प्रतिपादितो भवति । &lsquo;उदके थुट्च&rsquo; (उ.सू. 653) इत्यधिकृत्य &lsquo;अन्ने च&rsquo; (उ.सू. 653) इति पातेरसुन् प्रत्ययः ॥</p>
<h3 id="मनतर-228">मन्त्रः</h3>
<p>[संयुक्तमन्त्रः  - सꣵस्रा॒वभा॑गास्स्थे॒षा बृ॒हन्त॑ᳶ प्रस्तरे॒ष्ठा ब॑र्‌हि॒षद॑श्च [23] दे॒वा इ॒माव्वाँच॑म॒भि विश्वे॑ गृ॒णन्त॑ आ॒सद्या॒स्मिन्ब॒र्॒हिषि॑ मादयध्वम् ]</p>
<p>सꣵस्रा॒वभा॑गास्स्थे॒षा बृ॒हन्त॑ᳶ प्रस्तरे॒ष्ठा ब॑र्हि॒षद॑श्च दे॒वाः ।<br>
इ॒माव्वाँच॑म॒भि विश्वे॑ गृ॒णन्त॑ आ॒सद्या॒स्मिन्ब॒र्॒हिषि॑ मादयध्वम् ।।</p>
<h4 id="टक-230">टीका</h4>
<p>16एतान्संस्रावेणाभिघारयति - संस्रावभागा इति त्रिष्टुभा चतुष्पदया ॥<br>
संस्राव्यत इति संस्रावः । कर्मणि घञ् (पा.सू. 3.3.19) । थाथादिस्वरेणोत्तरपदान्तोदात्तत्वम् (पा.सू. 6.2.144) । संस्रावो जुहूपभृद्भ्यां सिच्यमान आज्यशेषो भागो येषां तादृशाः स्थ भवत । लिङर्थे लेट् । बहुव्रीहौ पूर्वपदप्रकृतिस्वरत्वम् (पा.सू. 6.2.1) । &lsquo;वसवो वै रुद्रा आदित्यास्सꣳस्रावभागाः&rsquo; (तै.ब्रा. 3.3.9) इत्यादि ब्राह्मणम् । कीदृशाः पुनस्त इत्याह - इषा इच्छावन्तः भा(गं)गान् लब्धुम् । इषेः क्विबन्तादर्शआदित्वादच्प्रत्ययः (पा.सू. 5.2.127) । बृहन्तः महान्तः सर्वैराराधनीयाः ।<br>
&lsquo;प्रस्तरेष्ठा बर्हिषदश्च देवाः&rsquo; इति द्वितीयः पादः । ये प्रस्तरेष्ठाः । प्रस्तरे तिष्ठन्तीति &lsquo;स्थः क च&rsquo; (पा.सू. 3.2.77) इति क्विप्प्रत्ययः, &lsquo;तत्पुरुषे कृति बहुलम्&rsquo; (पा.सू. 6.3.14) इत्यलुक्, सुषामादित्वात् (पा.सू. 8.3.98) षत्वम्, कृदुत्तरपदप्रकृतिस्वरत्वम् (पा.सू. 6.2.139) । ये च बर्हिषदः । बर्हिषि सीदन्तीति &lsquo;सत्सूद्विष&rsquo; (पा.सू. 3.2.61) इत्यादिना क्विप्, पृषोदरादित्वात्सकारलोपः (पा.सू. 6.3.109) । पूर्ववत् षत्वस्वरौ ।<br>
ते विश्वेपि देवा देवनादिगुणयुक्ता यूयं, इमामस्मदीयां त्वद्विषयां स्तोत्ररूपां वाचं अभिगृणन्तः आभिमुख्येन शब्दयन्तः अहो सम्यगियं स्तुतिः कृतेत्येवं प्रशंसन्तः । &lsquo;अभिरभागे&rsquo; (पा.सू. 1.4.91) इति लक्षणादिषु (पा.सू. 1.4.90) कर्मप्रवचनीयत्वम् । अस्मिन् बर्हिषि स्तीर्णे यज्ञे आसद्य उपविश्य मादयध्वं तृप्यत । मद तृप्तियोगे, चौरादिकः, आकुस्मीय आत्मनेपदी (आकुस्मादात्मनेपदिनः - गणसूत्रं - चित संचेतने इति धातौ) । आसद्येति कृदुत्तरपदप्रकृतिस्वरत्वम् (पा.सू. 6.2.139) । &lsquo;ऊडिदम्&rsquo; (पा.सू. 6.1.171) इत्यादिना इदमस्सप्तम्या उदात्तत्वम् । &lsquo;स्रुचौ संप्रस्रावयति&rsquo; (तै.ब्रा. 3.3.9) इत्यादि ब्राह्मणं । &lsquo;वैश्वदेव्यर्चा&rsquo; (तै.ब्रा. 3.3.9) इत्यादि च ॥</p>
<h3 id="मनतर-229">मन्त्रः</h3>
<p>अ॒ग्नेर्वा॒मप॑न्नगृहस्य॒ सद॑सि सादयामि ।</p>
<h4 id="टक-231">टीका</h4>
<p>17धुरि स्फ्ये वा स्रुचौ विमुञ्चति - अग्नेरिति ॥ हे जुहूपभृतौ वां युवां अग्नेः अपन्नगृहस्य अपन्नस्थानस्य सदसि सदने निश्चलभूते धुरादौ सादयामि स्थापयामि ।</p>
<h3 id="मनतर-230">मन्त्रः</h3>
<p>सु॒म्नाय॑ सुम्निनी सु॒म्ने मा॑ धत्तम्।</p>
<h4 id="टक-232">टीका</h4>
<p>किमर्थं ? - सुम्नाय सुम्नार्थं यजमानस्य सुखं यथा स्यादिति । हे सुम्निनी सुम्नवत्यौ । &lsquo;वा छन्दसि&rsquo; (पा.सू. 6.1.106) इति पूर्वसवर्णदीर्घत्वम् । मामध्वर्युं सुम्ने धत्तं स्थापयतम् ।</p>
<h3 id="मनतर-231">मन्त्रः</h3>
<p>धु॒रि धु॒र्यौ॑ पातम् ।</p>
<h4 id="टक-233">टीका</h4>
<p>किञ्च - धुरि यागलक्षणायामस्यां वर्तमानौ धुर्यौ अस्या धुरो वोढारौ पत्नीयजमानौ पातं रक्षतम् । &lsquo;धुरो यड्ढकौ&rsquo; (पा.सू. 4.4.77) इति यत्प्रत्ययः, &lsquo;तित्स्वरितम्&rsquo; (पा.सू. 6.1.185) इति स्वरितत्वम्, &lsquo;यतोऽनावः&rsquo; (पा.सू. 6.1.213) इत्याद्युदात्तत्वं बहुलवचनान्न भवति । &lsquo;धुरि धुर्यौ पातमित्याह । जायापत्योर्गोपीथाय&rsquo; (तै.ब्रा. 3.3.9) इति ब्राह्मणम् ॥</p>
<h3 id="मनतर-232">मन्त्रः</h3>
<p>[संयुक्तमन्त्रः -  अग्ने॑ऽदब्धायोऽशीततनो पा॒हि मा॒ऽद्य दि॒वᳶ पा॒हि प्रसि॑त्यै पा॒हि दुरि॑ष्ट्यै पा॒हि दु॑रद्म॒न्यै पा॒हि दुश्च॑रिता॒त्। अवि॑षन्नᳶ पि॒तुङ्कृ॑णु सु॒षदा॒  योनि॒ꣵ॒ स्वाहा॒ ]</p>
<p>अग्ने॑ऽदब्धायोऽशीततनो पा॒हि मा॒ऽद्य दि॒वः।</p>
<h4 id="टक-234">टीका</h4>
<p>18अन्वाहार्यपचने फलीकरणहोमं जुहोति - अग्न इति यजुरादिकया &lsquo;अविषं नः पितुं कृणु&rsquo; इति गायत्र्यैकपदया &lsquo;सुषदा&rsquo; इति यजुरन्तया ॥ हे अग्ने अदब्धायो अहिंसितजीवित । &lsquo;छन्दसीणः&rsquo; (उ.सू. 2) इत्युण्प्रत्ययः । हे अशीततनो उष्णशरीर । &lsquo;नामन्त्रिते समानाधिकरणे&rsquo; (पा.सू. 8.1.73) इति पूर्वस्याविद्यमानत्वनिषेधात् उभयत्राप्याष्टमिको निघातः (पा.सू. 8.1.19) ।
अद्य अस्मिन् कर्मणि क्रियमाणे मां पाहि । आमन्त्रितत्रयस्याविद्यमानत्वात् &lsquo;तिङ्ङतिङः&rsquo; (पा.सू. 8.1.28) इति निघाताभावः ।<br>
दिवः द्युलोकात् द्युलोकवासिभ्यो देवेभ्यः; यथा ते कर्मापराधेन क्रुद्धा न हिंसन्ति तथा कुरु । &lsquo;ऊडिदम्&rsquo; (पा.सू. 6.1.171) इति विभक्तेरुदात्तत्वम् ।</p>
<h3 id="मनतर-233">मन्त्रः</h3>
<p>पा॒हि प्रसि॑त्यै ।</p>
<h4 id="टक-235">टीका</h4>
<p>किञ्च - पाहि प्रसित्यै । प्रसितिः प्रकर्षेण नाशः कर्मणोऽत्यन्तलोपः । स्यतेः क्तिनि, &lsquo;द्यतिस्यति&rsquo; (पा.सू. 7.4.40) इत्यादिना इत्वम्, &lsquo;क्रियार्थोपपदस्य चकर्मणि स्थानिनः&rsquo; (पा.सू. 2.3.14) इति चतुर्थी । प्रसितिं निवारयितुं मां पाहीति । व्यत्ययेन वाऽपादाने चतुर्थी (पा.सू. 3.1.85), (पा.सू. 2.3.28) । अपदात्परत्वात् पाहीति न निहन्यते । &lsquo;तादौ च निति कृत्यतौ&rsquo; (पा.सू. 6.2.50) इति गतेः प्रकृतिस्वरत्वम् ।</p>
<h3 id="मनतर-234">मन्त्रः</h3>
<p>पा॒हि दुरि॑ष्ट्यै ।<br>
पा॒हि दु॑रद्म॒न्यै ।</p>
<h4 id="टक-236">टीका</h4>
<p>एवं दुरिष्ट्या इत्यत्रापि स्वरचतुर्थ्यौ । दुरिष्टिरेकाङ्गविकलं कर्म । यद्वा - &lsquo;दुर्निन्दायाम्&rsquo; (पा.भा. 2.2.18 वा 4) इति प्रादिसमासे अत्राव्ययपूर्वपदप्रकृतिस्वरत्वम् (पा.सू. 6.2.2) । दुरद्मनी दुष्टा भुक्तिः अभोज्यभोजनम् । &lsquo;अदेर्मुट्च&rsquo; (उ.सू. 270) इत्यनिप्रत्ययः, गतिसमासः (पा.सू. 2.2.18) प्रादिसमासापवादः, &lsquo;कृदिकारादक्तिनः&rsquo; (गणपाठः पा.सू. 4.1.45) इति ङीष्, &lsquo;षितः&rsquo; (पा.सू. 3.1.3) इत्युदात्तः, दीर्घः, पूर्ववच्चतुर्थी (पा.सू. 2.3.14) । &lsquo;उदात्तयणो हल्पूर्वात्&rsquo; (पा.सू. 6.1.174) इति विभक्तेरुदात्तत्वम् ।</p>
<h3 id="मनतर-235">मन्त्रः</h3>
<p>पा॒हि दुश्च॑रितात् ।</p>
<h4 id="टक-237">टीका</h4>
<p>दुश्चरितम् अयथानुष्ठितम् । &lsquo;दुर्निन्दायां&rsquo; (पा.भा. 2.2.18 वा 4) इति प्रादिसमासः, अव्ययपूर्वपदप्रकृतिस्वरत्वम् (पा.सू. 6.2.2) । ततो मां पाहि । &lsquo;भीत्रार्थानां&rsquo; (पा.सू. 1.4.25) इत्यपादानत्वम् । अनुष्ठितस्य निवारयितुमशक्यत्वात्, तन्निमित्तानर्थपरिहार एव ततो रक्षणम् । गतिसमासपक्षे &lsquo;गतिरनन्तरः&rsquo; (पा.सू. 6.2.49) इति पूर्वपदप्रकृतिस्वरत्वम् ।</p>
<h3 id="मनतर-236">मन्त्रः</h3>
<p>अवि॑षन्नᳶ पि॒तुङ्कृ॑णु । +++(गायत्री－एकपदा)+++</p>
<h4 id="टक-238">टीका</h4>
<p>किञ्च - अविषं विषवद्विषं बाधकं, अतोऽन्यदविषम् । अव्ययपूर्वपदप्रकृतिस्वरत्वम् (पा.सू. 6.2.2) । पितुं अन्नं कृणु देहि । पितुरित्यन्ननाम (निघण्टु 2.7.6) ।</p>
<h3 id="मनतर-237">मन्त्रः</h3>
<p>सु॒षदा॒  योनि॒ꣵ॒ स्वाहा᳚ ।　</p>
<h4 id="टक-239">टीका</h4>
<p>पुनश्च विशेष्यते - सुषदा योनिं - सुखेन सदनमवस्थानं सुषत् । &lsquo;सत्सूद्विष&rsquo; (पा.सू. 3.2.61) इत्यादिना क्विप्, &lsquo;सदिरप्रतेः&rsquo; (पा.सू. 8.3.66) इति षत्वम्, कृदुत्तरपदप्रकृतिस्वरत्वम् (पा.सू. 6.2.239) । तेन हेतुना योनिं समस्तस्योत्पत्तिस्थानम् । अन्नेन हि सर्वं सुखेन सीदति, यथा &lsquo;अन्नाद्भूतानि जायन्ते&rsquo; (तै.आ. 5.14.2) इत्यादि ब्राह्मणम् । तुभ्यमिदं स्वाहा सुखेन हुतमस्तु । यद्वा - इत्थमिदं कर्तव्यमिति सरस्वत्यपि स्वयमेवाह (नि. 8.20)॥</p>
<h3 id="मनतर-238">मन्त्रः</h3>
<p>[संयुक्तमन्त्रः - देवा॑ गातुविदो गा॒तुव्विँ॒त्वा गा॒तुमि॑त॒ मन॑सस्पत इ॒मन्नो॑ देव दे॒वेषु॑ य॒ज्ञꣵ स्वाहा॑ वा॒चि स्वाहा॒ वाते॑ धाः ॥ [24]]</p>
<p>देवा॑ गातुविदो गा॒तुव्विँ॒त्वा गा॒तुमि॑त ।</p>
<h4 id="टक-240">टीका</h4>
<p>19समिष्टयजूंषि जुहोति - देवा इति ॥ हे देवाः गातुविदः गतिज्ञाः । गाङ् गतौ, &lsquo;कमिमनिजनि&rsquo; (उ.सू. 72) इत्यादिना तुप्रत्ययः, &lsquo;विभाषितं विशेषवचने बहुवचनम्&rsquo; (पा.सू. 8.1.74) इति पूर्वस्याविद्यमानत्वनिषेधात् निहन्यते । गातुं वित्वा मार्गं लब्ध्वा आगमनकाले यत्र स्थिताः ते यूयं गातुमित येन मार्गेणागताः तमेव मार्गं भजत समाप्ते कर्मणि तेनैव प्रतिनिवर्तध्वम् ।</p>
<h3 id="मनतर-239">मन्त्रः</h3>
<p>मन॑सस्पत इ॒मन्नो॑ देव दे॒वेषु॑ य॒ज्ञं +++(धाः)+++।</p>
<h4 id="टक-241">टीका</h4>
<p>किञ्च, हे मनसस्पते सर्वभूतानामन्तरात्मन् । &lsquo;सुबामन्त्रिते पराङ्गवत्&rsquo; (पा.सू. 2.1.2) इति षष्ठ्यन्तस्य परामन्त्रितानुप्रवेशात् षष्ठ्यामन्त्रितसमुदायस्य षाष्ठिकमामन्त्रिताद्युदात्तत्वम् (पा.सू. 6.1.198) । पदात्परत्वाभावान्निघाताभावः, &lsquo;षष्ठ्याः पति&rsquo; (पा.सू. 8.3.53) इत्यादिना विसर्जनीयस्य सकारः । हे देव इममस्माकं यज्ञं देवेषु अग्न्यादिषु धाः धेहि स्थापय ।</p>
<h3 id="मनतर-240">मन्त्रः</h3>
<p>स्वाहा॑ ।</p>
<h4 id="टक-242">टीका</h4>
<p>एवं हि सरस्वत्याह ।</p>
<h3 id="मनतर-241">मन्त्रः</h3>
<p>[संयुक्तमन्त्रः -  वा॒चि स्वाहा॒ वाते॑　धाः ]</p>
<p>वा॒चि +++(धाः)+++&hellip;</p>
<h4 id="टक-243">टीका</h4>
<p>तदनन्तरं वाचि वाग्देवतायां शब्दब्रह्मणि च धाः । &lsquo;सावेकाचः&rsquo; (पा.सू. 6.1.168) इति विभक्तेरुदात्तत्वम् ।</p>
<h3 id="मनतर-242">मन्त्रः</h3>
<p>+++(वा॒चि धाः)+++ स्वाहा᳚  ।</p>
<h4 id="टक-244">टीका</h4>
<p>वाचि धा इति सरस्वत्याह ।</p>
<h3 id="मनतर-243">मन्त्रः</h3>
<p>वाते॑ धाः ॥ [24]</p>
<h4 id="टक-245">टीका</h4>
<p>ततः पश्चादिमं यज्ञं वाते सर्वक्रियाधारे धाः स्थापय । यस्मादयं यज्ञः प्रयुक्तः तत्रैव वाते स्थापय । &lsquo;वाताद्वा अध्वर्युर्यज्ञं प्रयुङ्क्ते&rsquo; (तै.ब्रा. 3.3.9) इत्यादि ब्राह्मणम् । दधातेः लेटि &lsquo;बहुलं छन्दसि&rsquo; (पा.सू. 2.4.73) इति शपो लुक्, &lsquo;इतश्च लोपः परस्मैपदेषु&rsquo; (पा.सू. 3.4.98) इतीकारलोपः ॥</p>
<p>इति त्रयोदशोनुवाकः ।</p>
<ul>
<li>काम्येष्टिकाण्डान्तर्गत २-२-१  अनुवाकाम्नातानां काम्येष्टीनां याज्याः पुरोनुवाक्याश्च
<ul>
<li>ऐन्द्राग्नेष्टिः याज्याः पुरोनुवाक्याः     १-४  मन्त्राः</li>
<li>पौष्णचरुः याज्याः पुरोनुवाक्याः     ५-६  मन्त्रौ</li>
<li>क्षैत्रपत्यचरुः याज्याः पुरोनुवाक्याः   ७-८  मन्त्रौ</li>
<li>पाथिकृतीष्टिः याज्याः पुरोनुवाक्याः   ९-१२ मन्त्राः</li>
<li>व्रातपतीष्टिः याज्याः पुरोनुवाक्याः    १३-१४  मन्त्रौ</li>
</ul>
</li>
</ul>
<h2 id="अनवक-१४-कमयषटयजयपरनवकय">अनुवाकः १४ काम्येष्टियाज्यापुरोनुवाक्याः</h2>
<h3 id="ऐनदरगनषट-परनवकय---१-मनतर">ऐन्द्राग्नेष्टिः पुरोनुवाक्या   १ मन्त्रः</h3>
<h4 id="मनतर-244">मन्त्रः</h4>
<p>उ॒भा वा॑मिन्द्राग्नी आहु॒वध्या॑ उ॒भा राध॑सस्स॒ह मा॑द॒यध्यै᳚ ।<br>
उ॒भा दा॒तारा॑वि॒षाꣳ र॑यी॒णामु॒भा वाज॑स्य सा॒तये॑ हुवे वाम् ।।</p>
<h5 id="टक-246">टीका</h5>
<p>1&rsquo;प्रजापतिः प्रजा असृजत तास्सृष्टा इन्द्राग्नी अपागूहताम्&rsquo; (तै.सं. 2.2.1) इति प्रश्ने काम्या इष्टय आम्नाताः । तत्र &lsquo;ऐन्द्राग्नमेकादशकपालं निर्वपेत्प्रजाकामः&rsquo; । इति प्रथमा । तस्यामियं पुरोनुवाक्या - उभा वामिन्द्राग्नी इति त्रिष्टुप्चतुष्पदा ॥<br>
अयं च सर्वोऽनुवाको वैश्वदेवकाण्डम् । हे इन्द्राग्नी वां उभा उभौ । द्वितीयाद्विवचनस्य &lsquo;सुपां सुलुक्&rsquo; (पा.सू. 7.1.39) इत्याकारः &lsquo;एकादेश उदात्तेनोदात्तः&rsquo; (पा.सू. 8.2.5) इत्युदात्तत्वमेकादेशस्य । हुव इति वक्ष्यमाणेन सम्बन्धः, युवां आह्वयामि ।<br>
किमर्थं ? - आहुवद्ध्यै आभिमुख्येन होतुं आहुतिप्रदानेनाराधयितुम् । जुहोतेः &lsquo;तुमर्थे सेसेनसेऽसेन्क्सेक्सेनध्यैअध्यैन्कध्यैकध्यैन्शध्यैशध्यैन्तवैतवेङ्तवेनः&rsquo; (पा.सू. 3.4.9) इति कध्यैप्रत्ययः । किञ्च - राधः ओदनं हविर्लक्षणम् । &lsquo;सुपां सुपो भवन्ति&rsquo; (पा.भा. 7.1.39) इति तृतीयार्थे षष्ठी, हेतौ वा पञ्चमी । उभा युवां सहैव यौगपद्येनैव नैकैकश्येन राधसा मादयद्ध्यै मादयितुं सहैव तर्पयितुं वा आह्वयामि । मदेर्ण्यन्तात्तेनैव सूत्रेण (पा.सू. 3.4.9) शध्यै प्रत्ययः सार्वधातुकत्वाण्णिलोपो (पा.सू. 6.4.51) न क्रियते ।<br>
अनयोरेवाह्वाने कारणमाह - युवामेव ह्युभौ इषां अन्नानां रयीणां धनानां क्षेत्रपुत्रपश्वादीनां दातारौ । &lsquo;सावेकाचः&rsquo; (पा.सू. 6.1.168) इति &lsquo;नामन्यतरस्याम्&rsquo; (पा.सू. 6.1.177) इति च षष्ठीबहुवचनस्योदात्तत्वम् । तस्माद्वाजस्यान्नस्य सातये लाभाय । &lsquo;ऊतियूति&rsquo; (पा.सू. 3.3.97) इत्यादिना उदात्तः क्तिन्निपातितः, &lsquo;जनसनखनां सञ्झलोः&rsquo; (पा.सू. 6.4.42) इत्यात्वम् । तौ तादृशौ उभौ युवां हुवे आह्वयामि । ह्वयतेः &lsquo;बहुळं छन्दसि&rsquo; (पा.सू. 2.4.73) इति शपो लुक्, &lsquo;ह्वस्सम्प्रसारणम्&rsquo; (पा.सू. 6.1.32), &lsquo;अभ्यस्तस्य च&rsquo; (पा.सू. 6.1.33), &lsquo;बहुळं छन्दसि&rsquo; (पा.सू. 6.1.34) इति सम्प्रसारणम् ॥</p>
<h3 id="ऐनदरगनषट-यजय--२-मनतर">ऐन्द्राग्नेष्टिः याज्या  २ मन्त्रः</h3>
<h4 id="मनतर-245">मन्त्रः</h4>
<p>अश्र॑व॒ꣳ॒ हि भू॑रि॒दाव॑त्तरा वाँ॒व्विजा॑मातुरु॒त वा॑ घा स्या॒लात् ।<br>
अथा॒ सोम॑स्य॒ प्रय॑ती यु॒वभ्या॒मिन्द्रा᳚ग्नी॒ स्तोम॑ञ्जनयामि॒ नव्य᳚म् ।।</p>
<h5 id="टक-247">टीका</h5>
<p>2तत्रैव याज्या - अश्रवमिति चतुष्पदा त्रिष्टुप् ॥<br>
इतश्च युवामेवाह्वयामीति हेत्वन्तरमाह - भूरि ददातीति भूरिदावा । &lsquo;आतो मनिन्&rsquo; (पा.सू. 3.2.74) इत्यादिना वनिप्प्रत्ययः, ततः प्रकर्षविवक्षायां तरप्प्रत्ययः, &lsquo;भूरिदाव्नस्तुट्&rsquo; (पा.सू. 8.2.17 वा 2) इति तुडागमः, द्वितीयाद्विवचनस्य &lsquo;सुपां सुलुक्&rsquo; (पा.सू. 7.1.39) इत्याकारः, कृदुत्तरपदप्रकृतिस्वरत्वम् (पा.सू. 6.2.139) । यस्मादहं युवां भूरिदावत्तरौ अश्रवं युवां दातृतमावशृणवम् । शृणोतेर्लङि शपो लुक् (पा.सू. 2.4.73) ।<br>
कस्मात्पुनरतिशयिनावित्यत आह - विजामातुः, विद्यावयोरूपादिभिर्विहीनो जामाता विजामाता । अव्ययपूर्वपदप्रकृतिस्वरत्वम् (पा.सू. 6.2.2) । विजामाता हि कन्यालोभात्कन्यावते भूरि धनं ददाति; तस्मै यथा वैगुण्यमनादृत्य कन्यां प्रयच्छति । तस्मादपि युवां दातृतमावशृणवम् । उत वा अपि वा स्यालाद्युवां दातृतमावशृणवम् । स्यालो भार्याभ्राता । सोऽपि भगिनीस्नेहेन तद्भर्त्रे भूरि धनं ददाति । यस्मादेवमाभ्यामपि युवां दातृतमावशृणवं, तस्माद्युवामेवाह्वयामि । घशब्दः पादपूरणे प्रसिद्धौ वा । &lsquo;ऋचि तुनुघ&rsquo; (पा.सू. 6.3.133) इत्यादिना तस्य संहितायां दीर्घः । &lsquo;अथादावुत्तरे विभागे ह्रस्वं व्यञ्जनपरः । देवाशीकासुम्नाश्वर्तावयुनाहृदयाघोक्थाशुद्धा&rsquo; (तै.प्रा. 3.1,2) इति पदकाले ह्रस्वत्वम् ।<br>
अथ एतस्मात्कारणात् । &lsquo;निपातस्य च&rsquo; (पा.सू. 6.3.136) इति संहितायां दीर्घत्वम् । सोमस्य सोमसदृशस्यास्य हविषः प्रयती प्रयत्या प्रदानेन । &lsquo;तादौ च निति कृत्यतौ&rsquo; (पा.सू. 6.2.50) इति गतेः प्रकृतिस्वरत्वम् । तृतीयैकवचनस्य &lsquo;सुपां सुलुक्&rsquo; (पा.सू. 7.1.39) इति पूर्वसवणदीर्घत्वम् । हे इन्द्राग्नी । पादादित्वात् षाष्ठिकमामन्त्रिताद्युदात्तत्वम् (पा.सू. 6.1.198) । युवभ्यां युवाभ्याम् । आत्वाभावश्छान्दसः । स्तोमं स्तोत्रं जनयामि करोमि । नव्यं अभिनवम् । &lsquo;वस्वपसोककविक्षेमवचोनिष्केवलोक्थजनपूर्वनवसूरमर्तयविष्ठेभ्यश्छन्दसि स्वार्थे यद्वक्तव्यः&rsquo; (पा.भा. 5.4.30) इति यत्प्रत्ययः । &lsquo;यतोऽनावः&rsquo; (पा.सू. 6.1.213) इत्याद्युदात्तत्वम् । एवमनेन स्तोत्रेण तृप्तौ युवां दातृतमौ प्रजां मे दत्तमिति । &lsquo;इन्द्राग्नी वा एतस्य प्रजामपगूहतः&rsquo; (तै.सं. 2.2.1) इत्यादि ब्राह्मणम् ॥</p>
<h3 id="ऐनदरगनषट-परनवकय-३-मनतर">ऐन्द्राग्नेष्टिः पुरोनुवाक्या ३ मन्त्रः</h3>
<h4 id="मनतर-246">मन्त्रः</h4>
<p>इन्द्रा᳚ग्नी नव॒तिम्पुरो॑ दा॒सप॑त्नीरधूनुतम् ।<br>
सा॒कमेके॑न॒ कर्म॑णा ।।</p>
<h5 id="टक-248">टीका</h5>
<p>3अथ &lsquo;ऐन्द्राग्नमेकादशकपालं निर्वपेत्सङ्ग्रामं जित्वा&rsquo; (तै.सं. 2.2.1) इत्यस्य पुरोनुवाक्या - इन्द्राग्नी नवतिमिति गायत्री त्रिपदा ॥<br>
हे इन्द्राग्नी । षाष्ठिकमाद्युदात्तत्वम् (पा.सू. 6.1.198) । नवतिं नवतिसङ्ख्याकाः पुरः असुराणां पुरीः शत्रूणां वा । दासपत्नीः दासाः उपक्षपयितारः प्रजानां, तादृशाः पतयस्स्वामिनो यासां पुराम् । दंसिः सौत्रो धातुरुपक्षयवृत्तिः । &lsquo;दंसेष्टटनौ न आ च&rsquo; (उ.सू. 698) इति टप्रत्ययः, बहुव्रीहौ &lsquo;विभाषा सपूर्वस्य&rsquo; (पा.सू. 4.1.34) इति नकारः । साकं सहैव एकेन कर्मणा प्रहरणलक्षणेन तादृशीः पुरः अधूनुतं अकम्पयतं नाशितवन्तौ । धूञ् कम्पने स्वादिः, वर्णव्यत्ययेन दीर्घः, क्रैयादिकाद्वा धूञो विकरणव्यत्ययेन श्नुप्रत्ययः । तस्मादेव महानुभावौ युवां इमं यजमानं सङ्ग्रामे जितवन्तमनुगृह्णीतं अस्मिन्निन्द्रियादिकं धत्तम् । &lsquo;वि वा एष इन्द्रियेण वीर्येणर्ध्यते&rsquo; (तै.सं. 2.2.1) इत्यादि ब्राह्मणम् ॥</p>
<h3 id="ऐनदरगनषट-यजय-४-मनतर">ऐन्द्राग्नेष्टिः याज्या ४ मन्त्रः</h3>
<h4 id="मनतर-247">मन्त्रः</h4>
<p>शुचि॒न्नु स्तोम॒न्नव॑जातम॒द्येन्द्रा᳚ग्नी वृत्रहणा जु॒षेथा᳚म् ॥ [25]<br>
उ॒भा हि वाꣳ॑ सु॒हवा॒ जोह॑वीमि॒ ता वाजꣳ॑ स॒द्य उ॑श॒ते धेष्ठा᳚ ।।</p>
<h5 id="टक-249">टीका</h5>
<p>4तत्रैव याज्या - शुचिमिति चतुष्पदा त्रिष्टुप् ॥<br>
शुचिं निर्दोषं स्तोमं स्तोत्रं नवजातं नवं अभूतपूर्वं जातं जननं अस्येति । बहुव्रीहौ पूर्वपदप्रकृतिस्वरत्वम् (पा.सू. 6.2.1) । अद्यास्मिन्नहनि । हे इन्द्राग्नी । पादादित्वान्न निहन्यते, षाष्ठिकमामन्त्रिताद्युदात्तत्वम् (पा.सू. 6.1.198) । वृत्रहणा वृत्रस्य पापस्य हन्तारौ युवाम् । &lsquo;सुपां सुलुक्&rsquo; (पा.सू. 7.1.39) इत्यादिना आकारः, &lsquo;नामन्त्रिते समानाधिकरणे सामान्यवचनम्&rsquo; (पा.सू. 8.1.73) इति पूर्वस्याविद्यमानवत्त्वनिषेधात् निहन्यते । जुषेथां सेवेथां नु क्षिप्रम् । &lsquo;आमन्त्रितं पूर्वमविद्यमानवत्&rsquo; (पा.सू. 8.1.72) इत्यविद्यमानवत्त्वान्न निहन्यते, लसार्वधातुकानुदात्तत्वे विकरणस्वरः (पा.सू. 6.1.186) ।<br>
हि यस्मात् उभा उभौ वां युवां सुहवा स्वाह्वानौ आहूयमानावप्यरोषौ । &lsquo;बहुळं छन्दसि&rsquo; (पा.सू. 6.1.34) इति प्रागेव प्रत्ययोत्पत्तेः अनैमित्तिके सम्प्रसारणे कृते, आतोयुचोऽप्रसङ्गात् (पा.सू. 3.3.128) &lsquo;ईषद्दुस्सुषु कृच्छ्राकृच्छ्रार्थेषु खल्&rsquo; (पा.सू. 3.3.126) इति खल्प्रत्ययः, कृदुत्तरपदप्रकृतिस्वरत्वम् (पा.सू. 6.2.139) । उभा सुहवेति &lsquo;सुपां सुलुक्&rsquo; (पा.सू. 7.1.39) इत्याकारः । ईदृशौ वां युवां जोहवीमि भृशमाह्वयामि । ह्वयतेर्यङ्लुक् &lsquo;अभ्यस्तस्य च&rsquo; (पा.सू. 6.1.33) इति सम्प्रसारणम्, &lsquo;यङो वा&rsquo; (पा.सू. 7.3.94) इति ईडागमः, &lsquo;हि च&rsquo; (पा.सू. 8.1.34) इति निघाते निषिद्धे &lsquo;अभ्यस्तानामादिः&rsquo; (पा.सू. 6.1.189) इत्याद्युदात्तत्वम् ।<br>
ता तौ युवां वाजं अन्नं उशते कामयमानाय यजमानाय । &lsquo;शतुरनुभो नद्यजादी&rsquo; (पा.सू. 6.1.173) इति विभक्तेरुदात्तत्वम् । सद्यः तदानीमेव धेष्ठा धातृतमौ । धानकर्मणो दधातेस्तृचि &lsquo;तुश्छन्दसि&rsquo; (पा.सू. 5.3.59) इतीष्ठन्प्रत्ययः &lsquo;तुरिष्ठेमेयस्सु&rsquo; (पा.सू. 6.4.154) इति तृशब्दस्य लोपः, पूर्ववद्विभक्तेराकारः । तौ तादृग्गुणौ युवां यस्माज्जोहवीमि, तस्मादिमं स्तोमं जुषेथाम्, अस्मिन्निन्द्रियादिकं च धत्तमिति ॥</p>
<h3 id="पषणचर----परनवकय--५--मनतर">पौष्णचरुः    पुरोनुवाक्या  ५  मन्त्रः</h3>
<h4 id="मनतर-248">मन्त्रः</h4>
<p>व॒यमु॑ त्वा पथस्पते॒ रथ॒न्न वाज॑सातये ।<br>
धि॒ये पू॑षन्नयुज्महि ।।</p>
<h5 id="टक-250">टीका</h5>
<p>5अथ सङ्ग्रामं जित्वा जनतामेष्यतः &lsquo;पौष्णं चरुमनु निर्वपेत्&rsquo; (तै.सं. 2.2.1) इति पौष्णश्चरुः अनुनिर्वाप्यत्वेनाम्नातः । तत्र पुरोनुवाक्या - वयमिति गायत्री त्रिपदा ॥<br>
हे पथस्पते मार्गस्य पालयितः । &lsquo;षष्ठ्याः पतिपुत्र&rsquo; (पा.सू. 8.3.53) इत्यादिना विसर्जनीयस्य सकारः, &lsquo;सुबामन्त्रिते पराङ्गवत्स्वरे&rsquo; (पा.सू. 2.1.2) इति षष्ठ्यन्तस्य पराङ्गवद्भावात् षष्ठ्यन्तामन्त्रितसमुदायो निहन्यते । हे पूषन् वयमु वयमेव त्वामयुज्महि योजयामः । &lsquo;छन्दसि लुङ्लङ्लिटः&rsquo; (पा.सू. 3.4.6) इति लङ्, &lsquo;बहुळं छन्दसि&rsquo; (पा.सू. 2.4.73) इति शपो लुक् । कमिव ? - रथं न रथमिव । उपरिष्टादुप(ा)चारत्वात् उपमानार्थो नशब्दः (नि. 1.4) । किमर्थं ? - धिये कर्मणे, कर्मसिध्यर्थम् । &lsquo;सावेकाचः&rsquo; (पा.सू. 6.1.168) इति विभक्तेरुदात्तत्वम् । धीर्विशेष्यते - वाजसातये, वाजोऽन्नं स सन्यते लभ्यते अस्यामिति । अधिकरणार्थे क्तिनि, &lsquo;जनसनखनाम्&rsquo; (पा.सू. 6.4.42) इत्यात्वम् । &lsquo;मन्क्तिन्व्याख्यानशयनासनस्थानयाजकादिक्रीताः&rsquo; (पा.सू. 6.2.151) इत्युत्तरपदान्तोदात्तत्वं बाधित्वा दासीभारादित्वात् (पा.सू. 6.2.42) पूर्वपदप्रकृतिस्वरत्वम् । ईदृशकर्मसिद्ध्यर्थं त्वां योजयामः इति ॥</p>
<h3 id="पषणचर-यजय--६--मनतर">पौष्णचरुः याज्या  ६  मन्त्रः</h3>
<h4 id="मनतर-249">मन्त्रः</h4>
<p>प॒थस्प॑थ॒ᳶ परि॑पतिव्वँच॒स्या कामे॑न कृ॒तो अ॒भ्या॑नड॒र्कम् ।<br>
स नो॑ रासच्छु॒रुध॑श्च॒न्द्राग्रा॒ धिय॑न्धियꣳ सीषधाति॒ प्र पू॒षा ।।</p>
<h5 id="टक-251">टीका</h5>
<p>6तत्रैव याज्या - पथस्पथ इति चतुष्पदा त्रिष्ठुप् ॥ <br>
पथस्पथः सर्वस्य मार्गस्य । &lsquo;कस्कादिषु च&rsquo; (पा.सू. 8.3.48) इति विसर्जनीयस्य सकारः, अनुदात्तस्य च यत्रोदात्तलोपः&rsquo; (पा.सू. 6.1.161) इति विभक्तेरुदात्तत्वम्, &lsquo;अनुदात्तं च&rsquo; (पा.सू. 8.1.3) इत्याम्रेडितस्यानुदात्तत्वम् । परिपतिं परिपालयितारम् । अव्ययपूर्वपदप्रकृतिस्वरत्वम् (पा.सू. 6.2.2) । अर्कं स्तोतव्यम् । अर्क स्तवने, कर्मणि घञ्; (पा.सू. 3.3.19) अर्चतेर्वा घञ्, &lsquo;चजोः कु घिण्यतोः&rsquo; (पा.सू. 7.3.52) इति कुत्वम्, उभयत्राप्युञ्छादित्वात् (पा.सू. 6.1.160) अन्तोदात्तत्वम् । ईदृशं हि पूषणं कामेन वशीकृतो जनः वचस्या वचसा स्तोत्ररूपेण । तृतीयैकवचनस्य याजादेशः (पा.सू. 7.1.39) । अभ्यानट् अभिप्राप्नोति । तस्मादहमप्यद्य त्वामुपागतोस्मीति भावः । अशू व्याप्तौ, &lsquo;छन्दसि लुङ्लङ्लिटः&rsquo; (पा.सू. 3.4.6) इति लङ्, श्नम् । परस्मैपदे व्यत्ययेन हल्ङ्यादिलोपे (पा.सू. 6.1.168) व्रश्चादिना षत्वम् (पा.सू. 8.2.36) । यद्वा - नशेर्गतिकर्मणः लुङि &lsquo;मन्त्रे घस&rsquo; (पा.सू. 2.4.80) इति च्लेर्लुक्, &lsquo;छन्दस्यपि दृश्यते&rsquo; (पा.सू. 6.4.73) इत्याडागमः ।<br>
स पूषा नोऽस्मभ्यं रासत् ददातु । रातेर्लेटि &lsquo;सिब्बहुलं लेटि&rsquo; (पा.सू. 3.1.34) इति सिप्, &lsquo;लेटोडाटौ&rsquo; (पा.सू. 3.4.94) इत्यडागमः । किं ददातु ? - शुरुधः शोकस्य रुधः निवारयित्रीः । क्विप् (पा.सू. 3.2.178), कृदुत्तरपदप्रकृतिस्वरत्वम् (पा.सू. 6.2.139), पृषोदरादित्वात् (पा.सू. 6.3.109) व्यञ्जनस्य लोपः । काः पुनस्ताः ? - चन्द्राग्राः ओषधीः ; चन्द्रः हिरण्यं, असितजातिर्वा चन्द्रः, सः अग्रं प्रधानमीश्वरो वा यासां ताः अस्मभ्यं ददातु ।</p>
<p>इदानीं प्रज्ञावतामेव धनवत्तया प्रयोजनमिति तां प्रार्थयते - धियंधियमित्यादिना चतुर्थेन पादेन ॥ सर्वां धियं प्रज्ञाम् । स पूषा प्रकर्षेण सीषधाति साधयत्वस्माकम् । सिद्ध्यतेर्ण्यन्ताद्धातुत्वे कृते लेटि &lsquo;बहुळं छन्दसि&rsquo; (पा.सू. 2.4.76) इति शप्श्लुद्विर्वचनानि, &lsquo;बहुळं छन्दसि&rsquo; (पा.सू. 7.4.78) इत्यभ्यासस्येत्वम्, तुजादित्वात् (पा.सू. 6.1.7) अभ्यासस्य दीर्घः, वर्णव्यत्ययेन धातोर्ह्रस्वत्वम्, &lsquo;लेटोऽडाटौ&rsquo; (पा.सू. 3.4.94) इत्यात्वम्, &lsquo;छन्दस्युभयथा&rsquo; (पा.सू. 3.4.117) इति लेट आर्धधातुकत्वाण्णिलोपः, &lsquo;इण्कोः&rsquo; (पा.सू. 8.3.57) इति षत्वम् । यद्वा - विकरणव्यत्ययेन च्लेः &lsquo;णिश्रि&rsquo; (पा.सू. 3.1.48) इत्यादिना चङ्द्विर्वचनादिः, णौ चङ्युपधाया ह्रस्वत्वम् (पा.सू. 7.4.1) ॥</p>
<h3 id="कषतरपतयचर-परनवकय--७-मनतर">क्षैत्रपत्यचरुः पुरोनुवाक्या  ७ मन्त्रः</h3>
<h4 id="मनतर-250">मन्त्रः</h4>
<p>ख्षेत्र॑स्य॒ पति॑ना व॒यꣳ हि॒तेने॑व जयामसि ।<br>
गामश्व॑म्पोषयि॒त्न्वा स नः॑ [26]  मृ॒डा॒ती॒दृशे᳚ ।।</p>
<h5 id="टक-252">टीका</h5>
<p>7&rsquo;क्षैत्रपत्यं चरुं निर्वपेज्जनतामागत्य&rsquo; (तै.सं. 2.2.1) इत्यस्य पुरोनुवाक्या - चतुष्पदानुष्टुप् ॥
क्षेत्रस्य निष्पत्त्याधारस्य, पतिना पत्याऽधिष्ठात्रा । &lsquo;षष्ठीयुक्तश्छन्दसि वा&rsquo; (पा.सू. 1.4.9) इति घिसंज्ञा । तेनानुगृह्यमाणा वयं जयामसि जयामः । &lsquo;इदन्तो मसि&rsquo; (पा.सू. 7.1.46) इति इकारः । केनेव ? - हितेनेव ; यथा हितेन मित्रेण जनेन अमित्रं जयति एवं क्षेत्रपतिना जयेम । किं जयेम ? - गामश्वं पोषयित्नु पोषकमन्नादिकं प्रजाम् । आकारस्समुच्चये । गां चाश्वं च पोषयित्नु च । पुषेर्ण्यन्तात् &lsquo;स्तनिहृषिपुषि&rsquo; (उ.सू. 316) इत्यादिना इत्नुच्प्रत्ययः, &lsquo;अयामन्ताल्वाय्येत्न्विष्णुषु&rsquo; (पा.सू. 6.4.55) इति णेरयादेशः । स च क्षेत्रपतिः नोस्मान् मृडाति मृडयतु सुखयतु । मृड सुखने, तौदादिकः, &lsquo;लेटोऽडाटौ&rsquo; (पा.सू. 3.4.94) इत्याडागमः । ईदृशे यथोक्ते गवादावर्थे अस्मान् स्वामित्वेन स्थापयित्वा सुखयतु । &lsquo;त्यदादिषु दृशः&rsquo; (पा.सू. 3.2.60) इति कञ्, इदम ईशादेशः (पा.सू. 6.3.90), कृदुत्तरपदप्रकृतिस्वरत्वम् (पा.सू. 6.2.139) । अत्र यणादेशसवर्णदीर्घयोरकरणेन तृतीयचतुर्थपादौ पूरयितव्यौ ॥</p>
<h3 id="कषतरपतयचर-यजय--८-मनतर">क्षैत्रपत्यचरुः याज्या  ८ मन्त्रः</h3>
<h4 id="मनतर-251">मन्त्रः</h4>
<p>ख्षेत्र॑स्य पते॒ मधु॑मन्तमू॒र्मिन्धे॒नुरि॑व॒ पयो॑ अ॒स्मासु॑ धुख्ष्व ।<br>
म॒धु॒श्चुत॑ङ्घृ॒तमि॑व॒ सुपू॑तमृ॒तस्य॑ न॒ᳶ पत॑यो मृडयन्तु ।।</p>
<h5 id="टक-253">टीका</h5>
<p>8तत्रैव याज्या - क्षेत्रस्य पत इति चतुष्पदा त्रिष्टुप् ॥<br>
हे क्षेत्रस्य पते । पराङ्गवद्भावेन षष्ठ्यामन्त्रितसमुदायस्य षाष्ठिकमामन्त्रिताद्युदात्तत्वम् (पा.सू. 6.1.118) । मधुमन्तमूर्मिं मधुरेण क्षीरादिना तद्वन्तमूर्मिं अरणशीलं गवादिसमुदायम् । &lsquo;अर्तेरूच्च&rsquo; (उ.सू. 493) इति ऋ गतावित्यस्मात् मिप्रत्ययः ऊकारश्चान्तादेशः । मधुश्चुतं मधुरं क्षीरादिकमासिञ्चन्तं, न केवलं मधुमन्तं, अपि तु सर्वदा प्राणिभ्यस्स्रवन्तम् । श्चुतिर् आसेचने, कृदुत्तरपदप्रकृतिस्वरत्वम् (पा.सू. 6.2.139) । घृतमिव सुपूतम् । &lsquo;सुः पूजायाम्&rsquo; (पा.सू. 1.4.94) इति कर्मप्रवचनीयत्वम्, &lsquo;स्वती पूजायाम्&rsquo; (पा.भा. 2.2.18 वा 4) इति प्रादिसमासः, तेनाव्ययपूर्वपदप्रकृतिस्वरत्वम् (पा.सू. 6.2.2) । गतित्वाभावात् &lsquo;सूपमानात् क्तः&rsquo; (पा.सू. 6.2.145) इत्येवं न भवति । ईदृशं गवादिसमुदायमस्मासु धुक्ष्व । स्वयमेव धुक्ष्व अस्मद्वात्सल्येन, यथा धेनुः पयस्स्वयमेव दुग्धे दोग्धृवात्सल्येन । कर्मकर्तरि लकारः, &lsquo;न दुहस्नुनमां&rsquo; (पा.सू. 3.1.89) इति यक्प्रतिषेधः । यद्वा - क्षेत्रमित्यध्याह्रियते, गवादिसमुदायं क्षेत्राणि, दुहिः स्वरितेत् (पा.सू. 1.3.72) ।</p>
<p>किञ्च - ऋतस्य यज्ञस्य पतयोऽग्न्यादयो देवाः नोऽस्मानस्मदीयं वा त्वया दीयमानं गवादिसमुदायं मृडयन्तु सुखयन्तु । &lsquo;छन्दस्युभयथा&rsquo; (पा.सू. 3.4.117) इति णिचस्सार्वधातुकत्वेन ङित्वाल्लघूपधगुणाभावः (पा.सू. 7.3.86) ॥</p>
<h3 id="पथकतषट-यजय-परनवकय---९-१२-मनतर">पाथिकृतीष्टिः याज्या पुरोनुवाक्या   ९-१२ मन्त्राः</h3>
<h4 id="मनतर-252">मन्त्रः</h4>
<p>अग्ने॒ नय॑ सु॒पथा॑ रा॒ये अ॒स्मान् विश्वा॑नि देव व॒युना॑नि वि॒द्वान् ।<br>
यु॒यो॒ध्य॑स्मज्जु॑हुरा॒णमेनो॒ भूयि॑ष्ठान्ते॒ नम॑उक्तिव्विँधेम ।।</p>
<h5 id="टक-254">टीका</h5>
<p>9&rsquo;अग्नये पथिकृते पुरोडाशमष्टाकपालं निर्वपेद्यो दर्शपूर्णमासयाजी सन्नमावास्यां वा पौर्णमासीं वातिपादयेत्&rsquo; (तै.सं. 2.2.2) इत्यस्य पुरोनुवाक्या - अग्ने नयेति त्रिष्टुप्चतुष्पदा ॥<br>
हे अग्ने देव सुपथा शोभनेन मार्गेण शास्त्राविरुद्धेन । &lsquo;परादिश्छन्दसि&rsquo; (पा.सू. 6.2.199) इत्युत्तरपदाद्युदात्तत्वं, &lsquo;आद्युदात्तं द्व्यच्छन्दसि&rsquo; (पा.सू. 6.2.119) इति तु न भवति अन्तोदात्तत्वात्पथिन्शब्दस्य, क्रत्वादिर्वा द्रष्टव्यः (पा.सू. 6.2.198) । &lsquo;न पूजनात्&rsquo; (पा.सू. 5.4.69) इति समासान्तप्रतिषेधः । इर्दृशेन मार्गेणास्मान्नय । किमर्थं ? - राये धनाय हविर्लक्षणाय ; त्वदीयहविस्सम्पादनयोग्या वयं यथा भवामस्तथा कुर्वित्यर्थः । त्वं हि विश्वानि वयुनानि ज्ञानान्यभिप्रायान्विद्वान् । &lsquo;अजियमिशीङ्भ्यश्च&rsquo; (उ.सू. 348) इत्यजेरुनन्प्रत्ययः, &lsquo;अजेर्व्यघञपोः&rsquo; (पा.सू. 2.4.56) इति वीभावश्च ।<br>
किञ्च - एनः पापं दर्शपूर्णमासातिपत्तिलक्षणम् अस्मत् अस्मत्तः युयोधि अपनय । यौतिः पृथग्भावे लोटि &lsquo;बहुळं छन्दसि&rsquo; (पा.सू. 2.4.76) इति शपः श्लुः, &lsquo;वा छन्दसि&rsquo; (पा.सू. 3.4.88) इत्यपित्त्वाभावेन अङित्त्वात् &lsquo;अङितश्च&rsquo; (पा.सू. 6.4.103) इति धिभावः । कीदृशमेनः ? - जुहुराणं कुटिलस्वभावम् । हुर्च्छा कौटिल्ये इत्यस्मात् &lsquo;हुर्च्छेस्सनो लुक् छलोपश्च&rsquo; (उ.सू. 257) इत्यानच्प्रत्ययः । हुर्छितुमिच्छति जुहुराणम् । यद्वा - हृ प्रसह्यकरणे, जुहोत्यादिकः, तस्मात्ताच्छीलिके (पा.सू. 3.2.129) चानशि शपः श्लुः (पा.सू. 2.4.75), &lsquo;बहुळं छन्दसि&rsquo; (पा.सू. 7.1.103) इत्युत्वम् । तदर्थं वयं ते तुभ्यं भूयिष्ठां बहुतमां नमउक्तिं नमस्कारोक्तिं विधेम क्रियास्म । विध विधाने, आशिषि लिङ्, &lsquo;लिङ्याशिषि&rsquo; (पा.सू. 3.1.86) इत्यङ्, यासुडादिः (पा.सू. 3.4.103)।, &lsquo;छन्दस्युभयथा&rsquo; (पा.सू. 3.4.117) इति सार्वधातुकत्वात्सलोपः, अव्ययपूर्वपदप्रकृतिस्वरत्वम् (पा.सू. 6.2.2) । नमस आद्युदात्तत्वम् । &lsquo;पथो वा एषः&rsquo; (तै.सं. 2.2.2) इत्यादि ब्राह्मणम् ॥</p>
<h3 id="पथकतषट-यजय-१०-मनतर">पाथिकृतीष्टिः याज्या १० मन्त्रः</h3>
<h4 id="मनतर-253">मन्त्रः</h4>
<p>आ दे॒वाना॒मपि॒ पन्था॑मगन्म॒ यच्छ॒क्नवा॑म॒ तदनु॒ प्रवो॑ढुम् ।  <br>
अ॒ग्निर्वि॒द्वान्थ्स य॑जात् [27]  सेदु॒ होता॒ सो अ॑ध्व॒रान्थ्स ऋ॒तून्क॑ल्पयाति ।।</p>
<h5 id="टक-255">टीका</h5>
<p>10तत्रैव याज्या - आ देवानामिति चतुष्पदा त्रिष्टुप् ॥<br>
देवानां पन्थां पन्थानं (वयं) कर्ममार्गं आगन्म आगता भूयास्म । &lsquo;मन्त्रे घसह्वर&rsquo; (पा.सू. 2.4.80) इत्यादिना च्लेर्लुक् । यद्वा - &lsquo;बहुळं छन्दसि&rsquo; (पा.सू. 2.4.73) इति शपो लुक् । &lsquo;पथिमथोस्सर्वनामस्थाने&rsquo; (पा.सू. 6.1.199) इति पथिन्शब्दस्याद्युदात्तत्वम्, द्वितीयैकवचनेपि व्यत्ययेन (पा.सू. 3.1.85) &lsquo;पथिमथ्यृभुक्षामात्&rsquo; (पा.सू. 7.1.85) इत्यात्वम् । ये वयं कालातिपत्त्या कर्ममार्गात्प्रच्युतास्तेऽपि वयम् ।<br>
यद्वा - यतः कर्ममार्गात्प्रच्युताः, तमपि पन्थानमागन्म । किं कार्त्स्न्येन सर्वं र्वोढुं शक्यत इत्यत आह - यच्छक्नवाम यावत्किञ्चिदेव विषये अनुष्ठातुं शक्नुयाम । लोट्याडागमः (पा.सू. 3.4.92), सतिशिष्टो विकरणस्वरः (पा.सू. 6.1.158 वा 9) । तदनु प्रवोढुं तच्छक्यं कर्मजातं अनुक्रमेणाविच्छेदेन निर्वोढुं पन्थानमगन्म । अविच्छेदेनानुष्ठानं प्रवाहः । प्रवोढुमित्यत्र &lsquo;तादौ च निति कृत्यतौ&rsquo; (पा.सू. 6.2.50) इति गतेः प्रकृतिस्वरत्वम् । शक्त्या कर्मप्रवाहो लक्ष्यत इति लक्षणे अनोः कर्मप्रवचनीयत्वम् (पा.सू. 1.4.84) । यद्वा - तदिति लिङ्गव्यत्ययेन (पा.सू. 3.1.85) नपुंसकत्वम्, तं पन्थानमनु प्रवोढुं यस्माद्वयं शक्नवाम । सम्भावने लोट् । तस्मात्तमागता वयमिति ।<br>
ननु तदवस्थमेव कर्मणो वैकल्यं, कथं वा निर्वोढुं शक्यत इत्यत आह - स एव खल्वग्निः पथिकृन्नामा यजात् यजेत् अविगुणं यागं निर्वर्तयिष्यति अनतिपन्नतां कर्मणस्सम्पादयिष्यति । लेट आडागमः (पा.सू. 3.4.94) ।<br>
कोऽस्य विशेष इत्यत आह - विद्वान् सम्यग्यागसम्पादनोपायज्ञः । ननु देवानां यागेऽतिपन्ने किमग्निना शक्यमित्यत आह - स एव खल्वग्निः होता देवानां साधु आह्वाता । ह्वयतेस्तृनि &lsquo;बहुळं छन्दसि&rsquo; (पा.सू. 6.1.34) इति सम्प्रसारणम् । देवाः खल्वग्निना हूयमानाः कर्मणो वैगुण्यमनादृत्य आगमिष्यन्तीति । अधुना किमग्निना अशक्यं कर्तुमिति प्रतिपाद्यते - स खल्वग्निः अध्वरान् यागान् कल्पयाति कल्पयति अकालकृतानपि फलप्रदानसमर्थान् करोति ।<br>
यद्वा - अध्वरान् ध्वरैः कर्मणो वारकैः कालातिपत्त्यादिदोषैः रहितानस्मान् अस्मद्यागान्वा करोतु । एवं हि &lsquo;नञ् सुभ्याम्&rsquo; (पा.सू. 6.2.172) इत्युत्तरपदान्तोदात्तत्वं लभ्यते । ननु कालो बलवान्, तत्कथं तदतिपत्तिः अग्निना परिहर्तुं शक्यत इत्यत आह - स एव खल्वग्निः ऋतून् कालावयवान् कल्पयाति, आदित्यात्मनाप्यग्नेरेवावस्थितत्वात् । यः कालस्यैव स्रष्टा स कथं विपन्नकालं अविपन्नं कर्तुं न शक्नुयादिति भावः ।</p>
<p>अत्र स इति पदं चतुः प्रयुज्यते । तत्र संहितायां प्रथमस्य &lsquo;एतत्तदोः&rsquo; (पा.सू. 6.1.132) इति प्रथमा लुप्यते । द्वितीयस्य तु &lsquo;सोऽचि लोपे चेत्&rsquo; (पा.सू. 6.1.134) इति लुप्यते । तृतीयस्य तु &lsquo;अतो रोः&rsquo; (पा.सू. 6.1.113) इति रोरुत्वे, गुणे च कृते, &lsquo;अनुदात्ते च कुधपरे&rsquo; (पा.सू. 6.1.120) इति रोः प्रकृतिभावः । चतुर्थस्य तु &lsquo;भोभगोअघोअपूर्वस्य योऽशि&rsquo; (पा.सू. 8.3.17) इति यत्वे कृते, &lsquo;लोपश्शाकल्यस्य&rsquo; (पा.सू. 8.3.19) इति लुप्यते, लोपस्यासिद्धत्वात् (पा.सू. 8.2.1) गुणो न क्रियते ॥</p>
<h3 id="पथकतषट-सवषटकत-परनवकय-११-मनतर">पाथिकृतीष्टिः स्विष्टकृतः पुरोनुवाक्या ११ मन्त्रः</h3>
<h4 id="मनतर-254">मन्त्रः</h4>
<p>यद्वाहि॑ष्ठ॒न्तद॒ग्नये॑ बृ॒हद॑र्च विभावसो ।  <br>
महि॑षीव॒ त्वद्र॒यिस्त्वद्वाजा॒ उदी॑रते ।।</p>
<h5 id="टक-256">टीका</h5>
<p>11तत्रैव स्विष्टकृतः पुरोनुवाक्या - यद्वाहिष्ठमिति चतुष्पदानुष्टुप् ॥<br>
वाहिष्ठं वाहयितृतमं प्रीतेः प्रापयितृ । स्तोत्रमेव चेदृशं भवति । तस्मादीदृशं यत् स्तोत्रं तदग्नये अग्न्यर्थमेव । अग्निरेव रमणीयं स्तोत्रमर्हति, तस्मादीदृशेन स्तोत्रेण त्वामेव स्तौमीति भावः । वाहयितृशब्दात् &lsquo;तुश्छन्दसि&rsquo; (पा.सू. 5.3.49) इतीष्ठन्प्रत्ययः, &lsquo;तुरिष्ठेमेयस्सु&rsquo; (पा.सू. 6.4.154) इति तृशब्दलोपः, व्यत्ययेन तस्यासिद्धत्वमनादृत्य &lsquo;टेः&rsquo; (पा.सू. 6.4.155) इति टिलोपः । यद्वा - वाहृ प्रयत्ने इत्यस्माद्धातोस्तृजन्तादिष्ठन्प्रत्ययः । अभीष्टनिर्वहणं प्रयत्नः । हे विभावसो तेजोधन त्वमपि बृहत् प्रशस्तं मदीयं स्तोत्रं अर्च बहुमन्यस्व अङ्गीकुरु ।<br>
किमिति देवतान्तरं मुक्त्वा अग्निरेव स्तूयते इत्यत आह - त्वत् त्वत्तः रयिः धनं उत्पद्यते । उदीरत इति वक्ष्यमाणबहुवचनान्तमत्र एकवचनान्तविपरिणामेन सम्बध्यते ।<br>
कस्मादिव ? - महिषीव, महान् ऋषिर्महर्षिः महेश्वरः । पृषोदरादित्वात् (पा.सू. 6.3.109) आकारस्येत्वम्, रेफलोपश्च । ततः पञ्चम्येकवचनस्य &lsquo;सुपां सुलुक्&rsquo; (पा.सू. 7.1.39) इति लुक् । महाराजादिव त्वत्तो धनमुत्पद्यते । वृषादित्वात् (पा.सू. 6.1.203) आद्युदात्तत्वम् । यद्वा - महिष्येव गृह्यते, यथा राजभार्यायाः रत्नादिकं लभते एवं त्वत्तोपि । &lsquo;अविमह्योष्टिषच्&rsquo; (उ.सू. 48) इति महेष्टिषचि कृते टित्त्वात् ङीप् (पा.सू. 4.1.15) । उदात्तनिवृत्तिस्वरेण (पा.सू. 6.1.174) ङीप उदात्तत्वे प्राप्ते ' महिष्य(ा)षाढयो(र्जाये)रिष्टकाख्या (चेत्)याम्&rsquo; (फि.सू. 68) इत्याद्युदात्तत्वम् । किञ्च - वाजाः अन्नान्यपि त्वत्तः उदीरते उत्पद्यन्ते । ईर गतौ कम्पने च, इत्यदादिकोऽनुदात्तेत्, &lsquo;आत्मनेपदेष्वनतः&rsquo; (पा.सू. 7.1.5) इत्यदादेशः ॥</p>
<h3 id="पथकतषट-सवषटकत-यजय-१२-मनतर">पाथिकृतीष्टिः स्विष्टकृतः याज्या १२ मन्त्रः</h3>
<h4 id="मनतर-255">मन्त्रः</h4>
<p>अग्ने॒ त्वम्पा॑रया॒ नव्यो॑ अ॒स्मान्थ्स्व॒स्तिभि॒रति॑ दु॒र्गाणि॒ विश्वा᳚ ।<br>
पूश्च॑ पृ॒थ्वी ब॑हु॒ला न॑ उ॒र्वी भवा॑ तो॒काय॒ तन॑याय॒ शँय्योः ।।</p>
<h5 id="टक-257">टीका</h5>
<p>12तत्रैव याज्या - अग्ने त्वमिति चतुष्पदा त्रिष्टुप् ॥<br>
हे अग्ने त्वं नव्यः, नव एव नव्यः । &lsquo;वस्वपसोककविक्षेमवचोनिष्केवलोक्थजनपूर्वनवसूरमर्तयविष्ठेभ्यश्छन्दसि स्वार्थे यद्वक्तव्यः&rsquo; (पा.भा. 5.4.30) इति स्वार्थे यत्प्रत्ययः । &lsquo;यतोऽनावः&rsquo; (पा.सू. 6.1.213) इत्याद्युदात्तत्वम् । अस्मानतिपारय अतिक्रम्य पारय । पार तीर कर्मसमाप्तौ । अविकलकर्मणः कुरु । किमतिक्रम्य? - विश्वा विश्वानि । &lsquo;शेश्छन्दसि बहुळम्&rsquo; (पा.सू. 6.1.70) इति लोपः । दुर्गाणि दुःखेन गच्छन्ति येषु तानि दुर्गाणि विध्यपराधलक्षणानि पापानि । &lsquo;सुदुरोरधिकरणे&rsquo; (पा.सू. 3.2.48 वा 3) इति गमेर्डः, कृदुत्तरपदप्रकृतिस्वरत्वम् (पा.सू. 6.2.139) । तान्यतिक्रम्यास्मान्पारय । &lsquo;अन्येषामपि दृश्यते&rsquo; (पा.सू. 6.3.137) इति संहितायां दीर्घत्वम् । नव्यो अस्मानिति &lsquo;प्रकृत्यान्तःपादमव्यपरे&rsquo; (पा.सू. 6.1.115) इति प्रकृतिभावः । स्वस्तिभिश्शोभनैर्मार्गैः दुर्गातिक्रमणोपायभूतैः । अस गतौ । &lsquo;क्तिच्क्तौ च संज्ञायाम्&rsquo; (पा.सू. 3.3.174) इति क्तिच्, &lsquo;तितुत्र&rsquo; (पा.सू. 7.2.9) इतीट्प्रतिषेधः, कृदुत्तरपदप्रकृतिस्वरत्वम् (पा.सू. 6.2.139) ।</p>
<p>किञ्च - नोऽस्माकं तत्र वसतां पूः नगरी निवासस्थानं पृथ्वी विस्तीर्णा महावकाशा अविकलकर्मफलोपभोगयोग्या भवत्विति शेषः । पृथुशब्दः कुप्रत्ययान्तत्वादन्तोदात्तः, &lsquo;ओतो गुणवचनात्&rsquo; (पा.सू. 4.1.44) इति ङीप्, &lsquo;उदात्तयणो हल्पूर्वात्&rsquo; (पा.सू. 6.1.174) इति नद्या उदात्तत्वम् ।<br>
किञ्च - अस्माकं तत्र वसतां उर्वी मेदिनी । स एव स्वरः । सा बहुळा भवतु बहुभिर्धनधान्यपश्वादिभिस्तद्वती भवतु । सिध्मादिलक्षणो लच् (पा.सू. 5.2.97) । यद्वा - बहूनामर्थानां लात्री आदात्री उत्पादयित्री भवतु । लातेः &lsquo;आतोऽनुपसर्गे&rsquo; (पा.सू. 3.2.3) इति कः ।</p>
<p>किञ्च - तोकाय अस्मदीयाय अपत्याय तनयाय तस्यापत्याय अस्मत्पौत्राय शं शमयिता रोगाणां भव । शमेर्ण्यन्तात्क्विप् (पा.सू. 3.2.76), मितां ह्रस्वः (पा.सू. 6.4.92), &lsquo;णेरनिटि&rsquo; (पा.सू. 6.4.51) इति णिलोपः ।</p>
<p>किञ्च - योः यापयिता पृथक्कर्ता आगामिनां भयानां अस्मदीयजनसकाशादपनेता च भव । यौतेः &lsquo;अन्येभ्योपि दृश्यन्ते&rsquo; (पा.सू. 3.2.75) इति विच्, &lsquo;ओतो णित्&rsquo; (पा.सू. 7.1.90) इति बहुलवचनान्न भवति । &lsquo;षष्ठ्यर्थे चतुर्थी वक्तव्या&rsquo; (पा.सू. 2.3.62 वा 1) इति वा &lsquo;क्रियार्थोपपदस्य च कर्मणि स्थानिनः&rsquo; (पा.सू. 2.3.14) इति वा चतुर्थ्यौ । तोकं तनयं च रक्षितुं शं योश्च भव । &lsquo;द्व्यचोऽतस्तिडः&rsquo; (पा.सू. 6.3.135) इति संहितायाम् &lsquo;अ&rsquo;स्य दीर्घत्वम् ॥</p>
<h3 id="वरतपतषट--परनवकय---१३-मनतर">व्रातपतीष्टिः  पुरोनुवाक्या   १३ मन्त्रः</h3>
<h4 id="मनतर-256">मन्त्रः</h4>
<p>त्वम॑ग्ने व्रत॒पा अ॑सि दे॒व आ मर्त्ये॒ष्वा ।   +++(त्वम्, अग्ने, व्रतपा, असि, देव, आ मर्त्येषु , आ इति अष्टपदत्वात् प्रतिष्ठा गायत्रीच्छन्दः )+++<br>
त्वय्यँ॒ज्ञेष्वीड्यः॑ ।।</p>
<h5 id="टक-258">टीका</h5>
<p>13&rsquo;अग्नये व्रतपतये पुरोडाशमष्टाकपालं निर्वपेद्य आहिताग्निस्सन्नव्रत्यमिव चरेत्&rsquo; (तै.सं. 2.2.2) इत्यस्य पुरोनुवाक्या - त्वमग्ने इति त्रिपदा गायत्री, अष्टकसप्तकषट्कपदा प्रतिष्ठानाम्नी, &lsquo;षट्सप्तकाष्टकैर्वर्धमाना । विपरीता प्रतिष्ठा&rsquo; (पि.छ.सू. 3.14.15) इति वचनात् ॥<br>
देव इति सप्तमीबहुवचनस्य &lsquo;सुपां सुलुक्&rsquo; (पा.सू. 7.1.39) इत्यादिना स्वादेशः । आकारौ समुच्चयवाचिनौ । हे अग्ने देवेषु च मर्त्येषु (मनुष्येषु) च त्वमेव व्रतपाः व्रतानां पाता रक्षकः नान्यः कश्चित् । पातेः &lsquo;अन्येभ्योपि दृश्यन्ते&rsquo; (पा.सू. 3.2.75) इति वचनाद्विच् । कृदुत्तरपदप्रकृतिस्वरत्वम् (पा.सू. 6.2.139) । किञ्च - त्वमेव यज्ञेषु ईड्यः स्तुत्यः । &lsquo;ईडवन्दवृशंसुदुहां ण्यतः&rsquo; (पा.सू. 6.1.214) इत्याद्युदात्तत्वम् । अतोऽस्मानखण्डितव्रतान् पाहि । त्वामेव वयं स्तुम इति भावः ॥</p>
<h3 id="वरतपतषट-यजय---१४-मनतर">व्रातपतीष्टिः याज्या   १४ मन्त्रः</h3>
<h4 id="मनतर-257">मन्त्रः</h4>
<p>यद्वो॑ व॒यम्प्र॑मि॒नाम॑ व्र॒तानि॑ वि॒दुषा᳚न्देवा॒ अवि॑दुष्टरासः ।<br>
अ॒ग्निष्टद्विश्व॒मा पृ॑णाति वि॒द्वान् येभि॑र्दे॒वाꣳ ऋ॒तुभि॑ᳵ क॒ल्पया॑ति ॥ [28]</p>
<h5 id="टक-259">टीका</h5>
<p>14तत्रैव याज्या - यद्व इति चतुष्पदा त्रिष्टुप् ॥<br>
हे देवा वो युष्माकं विदुषामखण्डितज्ञानानां सम्बन्धीनि व्रतानि कर्माणि वयं अविदुष्टरासः अविद्वत्तराः क्षणेक्षणे सम्भाव्यमानप्रमादाः । अयस्मयादित्वेन (पा.सू. 1.4.20) भत्वाद्वसोस्सम्प्रसारणम्, &lsquo;आज्जसेरसुक्&rsquo; (पा.सू. 7.1.50) । अव्ययपूर्वपदप्रकृतिस्वरत्वम् (पा.सू. 6.2.2) । ईदृशा वयं यद्यस्मात् प्रमिनाम हिंसितवन्तः । मीङ् हिंसायां क्र्यादिः, तस्मात् &lsquo;उपसंवादाशङ्कयोश्च&rsquo; (पा.सू. 3.4.8) इत्याशङ्कायां लेट् । कारणतः कार्यानुमानमाशङ्का । अज्ञानातिशयेन कर्मलोप आशङ्क्यते । &lsquo;लेटोऽडाटौ&rsquo; (पा.सू. 3.4.94) इत्याडागमः, &lsquo;स उत्तमस्य&rsquo; (पा.सू. 3.4.98) इति सकारलोपः । &lsquo;मीनातेर्निगमे&rsquo; (पा.सू. 7.3.81) इति धातोः ह्रस्वत्वम्, &lsquo;हिनुमीना&rsquo; (पा.सू. 8.4.15) इति णत्वं बहुलवचनान्न भवति । तत् तस्मात्कारणाद्विश्वं (अ) खण्डितं सर्वं कर्मजातं अग्निरेवायमिज्यमानः व्रतपतिनामा आपृणाति आभिमुख्येन पूरयतु अखण्डितमापादयतु । पॄ पालनपूरणयोः, लेट् &lsquo;प्वादीनां ह्रस्वः&rsquo; (पा.सू. 7.3.80) इति ह्रस्वत्वम्, विकरणव्यत्ययो वा । तत्रैव हेतुः - विद्वान्, यस्मादयमग्निर्विद्वान् । &lsquo;विदेश्शतुर्वसुः&rsquo; (पा.सू. 7.1.36) &lsquo;उगिदचाम्&rsquo; (पा.सू. 7.1.70) इति नुम्, &lsquo;सान्तमहतस्संयोगस्य&rsquo; (पा.सू. 6.4.10) इति दीर्घः, संयोगान्तलोपः (पा.सू. 8.2.23) । सर्वज्ञ इत्यर्थः । तस्मादापूरणोपायज्ञो यथा स्यात्तथा कर्तुं समर्थ एवेति भावः । <br>
के पुनस्त उपाय इत्यत आह - येभिर्यैः । &lsquo;बहुलं छन्दसि&rsquo; (पा.सू. 7.1.10) इति भिस ऐस् । ऋतुभिः कालावयवैः पौर्णमास्यादिभिः युष्मान् देवान् अग्न्या[न्ना]दीन् कल्पयाति देवशब्दवाच्यहविर्लाजाद्यैः [दीन् यैः] कल्पयति कल्पयितुमर्हति । &lsquo;अर्हे कृत्यतृचश्च&rsquo; (पा.सू. 3.3.169) इति लिङर्थे लेट्, पूर्ववदाडागमः (पा.सू. 3.4.94) । तत्कालादीनवयवान् विदुषोऽग्नेः व्रतस्याखण्डितत्वापादनमात्रं कियदिति भावः । तस्माद्व्रतमनेन खण्डितमिति भवद्भिरुद्वेगो न कार्यः । अत्र संहितायामग्निष्टदिति &lsquo;युष्मत्तत्ततक्षुष्वन्तःपादम्&rsquo; (पा.सू. 8.3.103) इति षः । ऋतुभिरित्यत्र &lsquo;दीर्घादटि समानपादे&rsquo; (पा.सू. 8.3.9) इति रुत्वम्, &lsquo;आतोऽटि नित्यम्&rsquo; (पा.सू. 8.3.3) इत्यनुनासिकः । एतदुक्तं भवति - अयमग्निः यैः पर्वभिरस्माभिः अननुष्ठितैरसन्तुष्टस्तद्विद्वान् वर्तते तैस्सर्वैरदुष्टै[नुष्ठितै]रिव अस्मदनुग्रहाय सन्तुष्टः स देवानपीष्टानिव इष्टानस्मद्विषये प्रसन्नान् करोतु ॥</p>
<p>इति प्रथमकाण्डे प्रथमप्रपाठके चतुर्दशोनुवाकः ।  　</p>
<p>इति भट्टभास्करविरचिते यजुर्वेदभाष्ये ज्ञानयज्ञाख्ये प्रथमकाण्डे प्रथमः प्रपाठकः ।</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/1/">प्रपाठकः 1 </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: प्रपाठकः 1</li>
        
        <li>unicode_script: devanagari</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/saMskAra/issues/new" >
      प्रतिस्पन्दः
    </a>
    <div class="btn small border">
      Built on 2020 Aug 30 11:18:17 UTC. (<a href="http://google.com/search?q=11%3a18%3a17%20UTC to IST">IST</a>)</div>
    </div>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
