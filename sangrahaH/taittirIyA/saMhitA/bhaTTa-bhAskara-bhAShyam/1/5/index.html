<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कारे विश्वासटिप्पणयः  | प्रपाठकः 5</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.72.0" />
    
    
      <META NAME="ROBOTS" CONTENT="INDEX, FOLLOW">
    

    <link href="/saMskAra/sangrahaH/taittirIyA/saMhitA/bhaTTa-bhAskara-bhAShyam/1/5/" rel="alternate" type="application/rss+xml" title="संस्कारे विश्वासटिप्पणयः" />
    <link href="/saMskAra/sangrahaH/taittirIyA/saMhitA/bhaTTa-bhAskara-bhAShyam/1/5/" rel="feed" type="application/rss+xml" title="संस्कारे विश्वासटिप्पणयः" />

    <meta property="og:title" content="प्रपाठकः 5" />
<meta property="og:description" content="पुनराधेयब्राह्मणम् अनुवाकः १ पुरराधानसम्बन्ध्यङ्गजातनिरूपणम् ,कालद्रव्यविधिः मन्त्रः प्रस्तावना अथ अतः परं पुनराधेयब्राह्मणं समन्त्रकं चत्वारोऽनुवाकाः । तत्र केवलाग्नेयतामस्य प्रतिपादयिष्यन्तदर्थमर्थवादान् प्रस्तौति - देवासुरा इत्यादि ॥
&lsquo;कृत्तिकास्वग्निमा दधीत&rsquo; इत्याद्याधानकाण्डं भविष्यति; तदेतस्मादनुवाकादधस्तान्निवेशयितव्यमिति वक्ष्यते । कर्मक्रमानुरोधादित्थमिदं ज्ञातव्यम्; यथाम्नातमेव त्वध्येतव्यमिति । तत्र &lsquo;कर्मचोदना ब्राह्मणानि&rsquo; । ब्राह्मणं नाम कर्मणस्तन्मन्त्राणां च व्याख्यानग्रन्थः &lsquo;ब्राह्मणशेषोर्थवादः&rsquo; । &lsquo;निन्दा प्रशंसा परकृतिः पुराकल्पश्च&rsquo; इति । ब्राह्मणं च द्विधा कर्मब्राह्मणं कल्पब्राह्मणं चेति । तत्र कर्मब्राह्मणं यत्केवलानि कर्माणि विधत्ते मन्त्रान्विनियुङ्क्ते, न प्रशंसति न निन्दति च, यथा - &lsquo;अनुमत्यै पुरोडाशम्&rsquo; इत्यादि सांहितिकम् । अतोऽन्यानि कल्पब्राह्मणानि, यथेदमेव &lsquo;देवासुरास्संयत्ता आसन् ते देवा विजयमुपयन्तः&rsquo; इत्यादि । आहुश्च -" />
<meta property="og:type" content="article" />
<meta property="og:url" content="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/5/" />

<meta itemprop="name" content="प्रपाठकः 5">
<meta itemprop="description" content="पुनराधेयब्राह्मणम् अनुवाकः १ पुरराधानसम्बन्ध्यङ्गजातनिरूपणम् ,कालद्रव्यविधिः मन्त्रः प्रस्तावना अथ अतः परं पुनराधेयब्राह्मणं समन्त्रकं चत्वारोऽनुवाकाः । तत्र केवलाग्नेयतामस्य प्रतिपादयिष्यन्तदर्थमर्थवादान् प्रस्तौति - देवासुरा इत्यादि ॥
&lsquo;कृत्तिकास्वग्निमा दधीत&rsquo; इत्याद्याधानकाण्डं भविष्यति; तदेतस्मादनुवाकादधस्तान्निवेशयितव्यमिति वक्ष्यते । कर्मक्रमानुरोधादित्थमिदं ज्ञातव्यम्; यथाम्नातमेव त्वध्येतव्यमिति । तत्र &lsquo;कर्मचोदना ब्राह्मणानि&rsquo; । ब्राह्मणं नाम कर्मणस्तन्मन्त्राणां च व्याख्यानग्रन्थः &lsquo;ब्राह्मणशेषोर्थवादः&rsquo; । &lsquo;निन्दा प्रशंसा परकृतिः पुराकल्पश्च&rsquo; इति । ब्राह्मणं च द्विधा कर्मब्राह्मणं कल्पब्राह्मणं चेति । तत्र कर्मब्राह्मणं यत्केवलानि कर्माणि विधत्ते मन्त्रान्विनियुङ्क्ते, न प्रशंसति न निन्दति च, यथा - &lsquo;अनुमत्यै पुरोडाशम्&rsquo; इत्यादि सांहितिकम् । अतोऽन्यानि कल्पब्राह्मणानि, यथेदमेव &lsquo;देवासुरास्संयत्ता आसन् ते देवा विजयमुपयन्तः&rsquo; इत्यादि । आहुश्च -">

<meta itemprop="wordCount" content="13798">



<meta itemprop="keywords" content="" /><meta name="twitter:card" content="summary"/>
<meta name="twitter:title" content="प्रपाठकः 5"/>
<meta name="twitter:description" content="पुनराधेयब्राह्मणम् अनुवाकः १ पुरराधानसम्बन्ध्यङ्गजातनिरूपणम् ,कालद्रव्यविधिः मन्त्रः प्रस्तावना अथ अतः परं पुनराधेयब्राह्मणं समन्त्रकं चत्वारोऽनुवाकाः । तत्र केवलाग्नेयतामस्य प्रतिपादयिष्यन्तदर्थमर्थवादान् प्रस्तौति - देवासुरा इत्यादि ॥
&lsquo;कृत्तिकास्वग्निमा दधीत&rsquo; इत्याद्याधानकाण्डं भविष्यति; तदेतस्मादनुवाकादधस्तान्निवेशयितव्यमिति वक्ष्यते । कर्मक्रमानुरोधादित्थमिदं ज्ञातव्यम्; यथाम्नातमेव त्वध्येतव्यमिति । तत्र &lsquo;कर्मचोदना ब्राह्मणानि&rsquo; । ब्राह्मणं नाम कर्मणस्तन्मन्त्राणां च व्याख्यानग्रन्थः &lsquo;ब्राह्मणशेषोर्थवादः&rsquo; । &lsquo;निन्दा प्रशंसा परकृतिः पुराकल्पश्च&rsquo; इति । ब्राह्मणं च द्विधा कर्मब्राह्मणं कल्पब्राह्मणं चेति । तत्र कर्मब्राह्मणं यत्केवलानि कर्माणि विधत्ते मन्त्रान्विनियुङ्क्ते, न प्रशंसति न निन्दति च, यथा - &lsquo;अनुमत्यै पुरोडाशम्&rsquo; इत्यादि सांहितिकम् । अतोऽन्यानि कल्पब्राह्मणानि, यथेदमेव &lsquo;देवासुरास्संयत्ता आसन् ते देवा विजयमुपयन्तः&rsquo; इत्यादि । आहुश्च -"/>

      
    

    <script src="/saMskAra/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/saMskAra\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/saMskAra\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vvasuki\/saMskAra\/edit\/master\/content\/\u0022,\u0022mainSections\u0022:[\u0022mantrah\u0022],\u0022mainsections\u0022:[\u0022mantrah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022contents\u0022:[{\u0022url\u0022:\u0022recdir:\/\/mantraH\/\u0022}],\u0022title\u0022:\u0022मन्त्राः\u0022},{\u0022contents\u0022:[{\u0022url\u0022:\u0022recdir:\/\/kalpaH\/\u0022}],\u0022title\u0022:\u0022कल्पः\u0022},{\u0022contents\u0022:[{\u0022url\u0022:\u0022recdir:\/\/sangrahaH\/\u0022}],\u0022title\u0022:\u0022सङ्ग्रहः\u0022},{\u0022contents\u0022:[{\u0022url\u0022:\u0022recdir:\/\/bloodlines\/\u0022}],\u0022title\u0022:\u0022वंशाः\u0022},{\u0022contents\u0022:[{\u0022url\u0022:\u0022recdir:\/\/nyAya-vaisheShike\/\u0022}],\u0022title\u0022:\u0022न्यायशास्त्रम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022}],\u0022title\u0022:\u0022विषयान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022https:\/\/vvasuki.github.io\/\u0022}],\u0022title\u0022:\u0022भागाः\u0022},\u0022top_bar\u0022:[{\u0022title\u0022:\u0022म\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/mantraH\/\u0022},{\u0022title\u0022:\u0022स\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/sAma\/\u0022}]}");
    let autocompletePageUrl = "\/saMskAra\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/saMskAra\/sangrahaH\/taittirIyA\/saMhitA\/bhaTTa-bhAskara-bhAShyam\/1\/5\/".replace(basePath, "/");
    pageVars.pageParams = {};
    pageVars.pageSource = "sangrahaH\/taittirIyA\/saMhitA\/bhaTTa-bhAskara-bhAShyam\/1\/5.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/saMskAra/webpack_dist/main-bundle.js"></script>
    <script src="/saMskAra/webpack_dist/transliteration-bundle.js"></script>
    <script src="/saMskAra/non_webpack_js/disqus.js"></script>
    <script src="/saMskAra/webpack_dist/ui_lib-bundle.js"></script>
    <link rel="stylesheet" href="/saMskAra/css/fonts.css">
    <link rel="stylesheet" href="/saMskAra/css/@fortawesome/fontawesome-free/css/solid.min.css">
    

    <link rel="stylesheet" href="/saMskAra/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/5/" />
    <link rel="alternate" hreflang="sa-Deva" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/5/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/5/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/5/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/5/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/5/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/5/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/5/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/5/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/5/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/5/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/5/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/5/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/5/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/5/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/5/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/5/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/5/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/5/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/5/?transliteration_target=iast" />
    
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/saMskAra/" class="btn col border">
            <i class="fas fa-gopuram ">संस्कारे विश्वासटिप्पणयः <br/> प्रपाठकः 5</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <form action="/saMskAra/search">
            <input id="titleSearchInputBox" placeholder="शीर्षिकान्विष्यताम्" name="s"><i class="btn fas fa-search "></i>
          </form>
          <a href="/saMskAra/custom_site_search/"  class="btn btn-default">Full search</a>
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
        </div>
        <div class="row col  d-flex justify-content-center">
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
        <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="प्रपाठकः 5">प्रपाठकः 5</h1>
    
    <a id="editLink" class="btn btn-primary"  href="https://github.com/vvasuki/saMskAra/edit/master/content/sangrahaH/taittirIyA/saMhitA/bhaTTa-bhAskara-bhAShyam/1/5.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="पनरधयबरहमणम">पुनराधेयब्राह्मणम्</h2>
<h2 id="अनवक-१-पररधनसमबनधयङगजतनरपणम-कलदरवयवध">अनुवाकः १ पुरराधानसम्बन्ध्यङ्गजातनिरूपणम् ,कालद्रव्यविधिः</h2>
<h3 id="मनतर">मन्त्रः</h3>
<h2 id="परसतवन">प्रस्तावना</h2>
<p>अथ अतः परं पुनराधेयब्राह्मणं समन्त्रकं चत्वारोऽनुवाकाः । तत्र केवलाग्नेयतामस्य प्रतिपादयिष्यन्तदर्थमर्थवादान् प्रस्तौति - देवासुरा इत्यादि ॥<br>
&lsquo;कृत्तिकास्वग्निमा दधीत&rsquo; इत्याद्याधानकाण्डं भविष्यति; तदेतस्मादनुवाकादधस्तान्निवेशयितव्यमिति वक्ष्यते । कर्मक्रमानुरोधादित्थमिदं ज्ञातव्यम्; यथाम्नातमेव त्वध्येतव्यमिति । तत्र &lsquo;कर्मचोदना ब्राह्मणानि&rsquo; । ब्राह्मणं नाम कर्मणस्तन्मन्त्राणां च व्याख्यानग्रन्थः &lsquo;ब्राह्मणशेषोर्थवादः&rsquo; । &lsquo;निन्दा प्रशंसा परकृतिः पुराकल्पश्च&rsquo; इति । ब्राह्मणं च द्विधा कर्मब्राह्मणं कल्पब्राह्मणं चेति । तत्र कर्मब्राह्मणं यत्केवलानि कर्माणि विधत्ते मन्त्रान्विनियुङ्क्ते, न प्रशंसति न निन्दति च, यथा - &lsquo;अनुमत्यै पुरोडाशम्&rsquo; इत्यादि सांहितिकम् । अतोऽन्यानि कल्पब्राह्मणानि, यथेदमेव &lsquo;देवासुरास्संयत्ता आसन् ते देवा विजयमुपयन्तः&rsquo; इत्यादि । आहुश्च -<br>
क्वचिद्विधिः प्रशंसा च केषु चिद्विधिरेव च । <br>
केषु चिद्विधिरेव स्यादेवं निन्दानिषेधयोः ॥ इति ॥ <br>
तत्र परकृतयः मनुष्यकृतयः, यथा - &lsquo;विश्वरूपो वै त्वाष्ट्रः&rsquo; इत्यादयः । पुराकल्पाः प्रजापत्यादिकृतयः, यथा - &lsquo;प्रजापतिः प्रजा असृजत&rsquo; इत्यादयः । सर्वाण्येतानि कल्पब्राह्मणानि । अथ ब्राह्मणानुब्राह्मणानि यथा - &lsquo;अनुमत्यै पुरोडाशमष्टाकपार्लं निर्वपति । ये प्रत्यञ्चश्शम्याः&rsquo; इत्यादीनि ॥</p>
<h3 id="मनतर-1">मन्त्रः</h3>
<p>[संयुक्तमन्त्रः -  दे॒वा॒सु॒रास्सँय्य॑त्ता आस॒न्ते दे॒वा वि॑ज॒यमु॑प॒यन्तो॒ऽग्नौ वा॒मँव्वसु॒ सन्न्य॑दधत]</p>
<p>दे॒वा॒सु॒रास्सँय्य॑त्ता आसन् ।</p>
<h4 id="टक">टीका</h4>
<p>1देवाश्चासुराश्च संयत्ताः सङ्ग्रामार्थमुद्युक्ताः आसन् अभवन् । यती प्रयत्ने, &lsquo;श्वीदितो निष्ठायाम्&rsquo; इतीट्प्रतिषेधः, सम्यग्यत्ता इति कर्तरि निष्ठा, तेन प्रादिसमासे अव्ययपूर्वपदप्रकृतिस्वरत्वम् ।</p>
<h3 id="मनतर-2">मन्त्रः</h3>
<p>ते दे॒वा वि॑ज॒यमु॑प॒यन्तो॒ऽग्नौ वा॒मँव्वसु॒ सन्न्य॑दधत ।</p>
<h4 id="टक-1">टीका</h4>
<p>क्वचित् ते देवा विजयमुपयन्तः असुरान्विजयमानाः तेभ्यः पराजयमानेभ्योसुरेभ्यो यद्वामं वसु वननीयं वरिष्ठं वसु धनं समासादितवन्तः तत् सर्वमग्नौ न्यदधत सम्यक् सम्भूय निभृतं निहितवन्तः ।</p>
<h3 id="मनतर-3">मन्त्रः</h3>
<p>[संयुक्तमन्त्रः - इदमु॑ नो भविष्यति॒ यदि॑ नो जे॒ष्यन्तीति॒ तद॒ग्निर्न्य॑कामयत॒ तेनापा᳚क्रामत् ]</p>
<p>इ॒दमु॑ नो भविष्यति॒ यदि॑ नो जे॒ष्यन्तीति॑  ।</p>
<h4 id="टक-2">टीका</h4>
<p>कथं मन्यमाना इत्याह - इदमु न इति । इदं तावदस्माकमेव भविष्यति यद्यपि पुनरस्मानसुरा जेष्यन्तीति मन्यमाना अयमस्माकमग्निरस्माकमास्त इति तत्र संन्यदधतेति ।</p>
<h3 id="मनतर-4">मन्त्रः</h3>
<p>तद॒ग्निर्न्य॑कामयत ।</p>
<h4 id="टक-3">टीका</h4>
<p>तद्देवैरात्मनि निहितं वस्वग्निर्न्यकामयत आत्मसात्कर्तुमैच्छत् ।</p>
<h3 id="मनतर-5">मन्त्रः</h3>
<p>तेनापा᳚क्रामत् ।</p>
<h4 id="टक-4">टीका</h4>
<p>ततस्स कामयमानस्तेन वसुना सहापाक्रामत् देवसकाशात्पलायत ।</p>
<h3 id="मनतर-6">मन्त्रः</h3>
<p>[संयुक्तमन्त्रः -  तद्दे॒वा वि॒जित्या॑व॒रुरु॑थ्समाना॒ अन्वा॑य॒न्तद॑स्य॒ सह॒साऽदि॑थ्सन्त  सो॑ऽरोदी॒द्यदरो॑दी॒त्तद्रु॒द्रस्य॑ रुद्र॒त्वम् ]</p>
<p>तद्दे॒वा वि॒जित्या॑व॒रुरु॑थ्समाना॒ अन्वा॑यन् ।</p>
<h4 id="टक-5">टीका</h4>
<p>अथ देवा असुरान्विजित्य तद्वामं वस्ववरुरुत्समानाः आत्मसात्कर्तुमिच्छन्तः अग्निमन्वायन् अन्वगच्छन् ।</p>
<h3 id="मनतर-7">मन्त्रः</h3>
<p>तद॑स्य॒ सह॒साऽदि॑थ्सन्त ।</p>
<h4 id="टक-6">टीका</h4>
<p>अनुगम्य च तद्वसु अस्याग्नेस्सकाशात् सहसा बलेन विनैवानुज्ञया आदित्सन्त आदातुमैच्छन् ।</p>
<h3 id="मनतर-8">मन्त्रः</h3>
<p>सो॑ऽरोदी॒द्यदरो॑दी॒त्तद्रु॒द्रस्य॑ रुद्र॒त्वम् ।</p>
<h4 id="टक-7">टीका</h4>
<p>ततःप्रभृत्यग्निं रुद्रमाचक्षते रोदनेन निमित्तेन । &lsquo;रोदेर्णिलुक्च&rsquo; इति ण्यन्ताद्विधीयमानो रक्प्रत्ययो बाहुलकात्केवलादपि भवति ।</p>
<h3 id="मनतर-9">मन्त्रः</h3>
<p>[संयुक्तमन्त्रः - यदश्र्वशी॑यत॒ तद् [1] र॒ज॒तꣳ हिर॑ण्यमभव॒त्तस्मा᳚द्रज॒तꣳ हिर॑ण्यमदख्षि॒ण्यम॑श्रु॒जꣳ हि ]</p>
<p>यदश्र्वशी॑यत॒ तद्  र॒ज॒तꣳ हिर॑ण्यमभवत् ।</p>
<h4 id="टक-8">टीका</h4>
<p>तस्य रुदतो यदश्रु नेत्रजलमशीयत न्यपतत् रजतं रूप्यं हिरण्यमभवत्, हितरमणीयं वा । यद्वा - रूप्यस्वर्णयोर्हिरण्यामिति वर्तते (भवति) ।</p>
<h3 id="मनतर-10">मन्त्रः</h3>
<p>तस्मा᳚द्रज॒तꣳ हिर॑ण्यमदख्षि॒ण्यम॑श्रु॒जꣳ  हि ।</p>
<h4 id="टक-9">टीका</h4>
<p>तदिदानीं रजतेन विशेष्यते - हिरण्यशब्दाभिधानं तु प्रशंसार्थम् । तस्माद्रजतमदक्षिण्यं अदक्षिणार्हं अश्रुजम् । हीति हेतौ । हिरण्यमप्यदक्षिणार्हमिति प्रतिपादनार्थं पुनरपि हिरण्यग्रहणम् । &lsquo;कडङ्करदक्षि- णाछ्व च&rsquo; इति यत्प्रत्ययः, &lsquo;ययतोश्चातदर्थे&rsquo; इत्युत्तरपदान्तोदात्तत्वम् ।</p>
<h3 id="मनतर-11">मन्त्रः</h3>
<p>[संयुक्तमन्त्रः -  यो ब॒र्॒हिषि॒ ददा॑ति पु॒राऽस्य॑ सँव्वथ्स॒राद्गृ॒हे रु॑दन्ति तस्मा᳚द्ब॒र्॒हिषि॒ न देयम् ]</p>
<p>यो ब॒र्हिषि॒ ददा॑ति पु॒राऽस्य॑ सँव्वथ्स॒राद्गृ॒हे रु॑दन्ति ।</p>
<h4 id="टक-10">टीका</h4>
<p>तस्मात्, बर्हिषि यज्ञे यो रजतं ददाति अस्य गृहे पुरा संवत्सरात् संवत्सरसमाप्तेः रुदन्ति रोदननिमित्तान्युत्पत्स्यन्ते । &lsquo;यावत्पुरानिपातयोर्लट्&rsquo; । यद्वा - &lsquo;सप्तमीपञ्चम्यौ कारकमध्ये&rsquo; इति पञ्चमी ।</p>
<h3 id="मनतर-12">मन्त्रः</h3>
<p>तस्मा᳚द्ब॒र्॒हिषि॒ न देयम् ।</p>
<h4 id="टक-11">टीका</h4>
<p>तस्मात् बर्हिषि रजतं न दद्यादिति । इदं प्रास्सङ्गिकमुक्तम् ॥</p>
<h3 id="मनतर-13">मन्त्रः</h3>
<p>[संयुक्तमन्त्रः -  सो᳚ऽग्निर॑ब्रवीद्भा॒ग्य॑सा॒न्यथ॑ व इ॒दमिति॑ पुनरा॒धेय॑न्ते॒ केव॑ल॒मित्य॑ब्रुवन् ]</p>
<p>सो᳚ऽग्निर॑ब्रवीत् ।</p>
<h4 id="टक-12">टीका</h4>
<p>2अथ सः कृतरोदनोग्निः तद्वस्वप्रयच्छन्नेवाब्रवीत् ।</p>
<h3 id="मनतर-14">मन्त्रः</h3>
<p>भा॒ग्य॑सानि ।</p>
<h4 id="टक-13">टीका</h4>
<p>भागी भागवान् असानि भवानि मह्यं भागो युष्माभिर्देयः,</p>
<h3 id="मनतर-15">मन्त्रः</h3>
<p>अथ॑ व इ॒दमिति॑  पुनरा॒धेय॑म् ।</p>
<h4 id="टक-14">टीका</h4>
<p>अथ तथाकृते इदं मयि निहितं वसु वः युष्माकमेव भविष्यति अहं दास्यामीति ।</p>
<h3 id="मनतर-16">मन्त्रः</h3>
<p>ते॒ केव॑ल॒मित्य॑ब्रुवन् ।</p>
<h4 id="टक-15">टीका</h4>
<p>तच्छ्रुश्रुवांसो देवा अब्रुवन् पुनराधेयं ते तवैव केवलमस्ति नान्यः कश्चिदत्र भागीति । पुनः आधानानन्तरमग्निराधीयते तस्मिन्निति पुनराधेयं कर्म अग्न्याधेयस्यैव उत्तराततिः ऋद्धिकामिभिः कर्तव्या । अधिकरणे कृत्यः ।</p>
<h3 id="मनतर-17">मन्त्रः</h3>
<p>[संयुक्तमन्त्रः - ऋ॒ध्नव॒त्खलु॒ स इत्य॑ब्रवी॒द्यो म॑द्देव॒त्य॑म॒ग्निमा॒दधा॑ता॒ इति ]</p>
<p>ऋ॒ध्नव॒त्खलु॒ स इत्य॑ब्रवीत् ।</p>
<h4 id="टक-16">टीका</h4>
<p>अथाग्निरब्रवीत् ऋध्नवत् ऋध्नुयात् खलु सः।</p>
<h3 id="मनतर-18">मन्त्रः</h3>
<p>यो म॑द्देव॒त्य॑म॒ग्निमा॒दधा॑ता॒ इति॑ ।</p>
<h4 id="टक-17">टीका</h4>
<p>कः इत्थं यो मद्देवत्यं मदेकदेवत्यमग्निमादधातै आदधीतेति द्वितीयामग्न्याधेयततिं करोतीत्यर्थः । एवमाधातुरभ्युदयमाशास्ते [सै] इति । ऋध्नोतेर्लेटि &lsquo;लेटोडाटौ इत्यडागमः । &lsquo;देवतान्तात्तादर्थ्ये यत्&rsquo; । दधातेर्लेटि &lsquo;वैतोन्यत्र&rsquo; इत्यैकारः । तच्च तथा देवैः प्रतिश्रुतमिति गम्यते । तस्मात् पुनराधेयं कर्तव्यमिति विधिश्चानुमीयते ।</p>
<h3 id="मनतर-19">मन्त्रः</h3>
<p>[संयुक्तमन्त्रः - तम्पू॒षाऽऽध॑त्त॒ तेन॑ [2] पू॒षाऽऽर्ध्नो॒त्तस्मा᳚त्पौ॒ष्णाᳶ प॒शव॑ उच्यन्ते तन्त्वष्टाऽऽध॑त्त॒ तेन॒ त्वष्टा᳚ऽऽर्ध्नो॒त्तस्मा᳚त्त्वा॒ष्ट्राᳶ प॒शव॑ उच्यन्ते तम्मनु॒राऽध॑त्त॒ तेन॒ मनु॑रार्ध्नो॒त्तस्मा᳚न्मान॒व्य॑ᳶ प्र॒जा उ॑च्यन्ते तन्धा॒ताऽऽध॑त्त॒ तेन॑ धा॒ताऽऽर्ध्नो᳚त् सँव्वथ्स॒रो वै धा॒ता तस्मा᳚त् सँव्वथ्स॒रम्प्र॒जाᳶ प॒शवोऽनु॒ प्र जा॑यन्ते । ]</p>
<p>तम्पू॒षाऽऽध॑त्त ।<br>
तेन॑ पू॒षाऽर्ध्नो᳚त् ।<br>
तस्मा᳚त्पौ॒ष्णाᳶ प॒शव॑ उच्यन्ते।<br>
तन्त्वष्टाऽऽध॑त्त ।<br>
तेन॒ त्वष्टा᳚ऽऽर्ध्नोत् ।<br>
तस्मा᳚त्त्वा॒ष्ट्राᳶ प॒शव॑ उच्यन्ते ।<br>
तम्मनु॒राऽध॑त्त ।<br>
तेन॒ मनु॑रार्ध्नोत् ।<br>
तस्मा᳚न्मान॒व्य॑ᳶ प्र॒जा उ॑च्यन्ते ।<br>
तन्धा॒ताऽऽध॑त्त ।<br>
तेन॑ धा॒ताऽऽर्ध्नो᳚त् ।</p>
<h4 id="टक-18">टीका</h4>
<p>अनन्तरं च ऋद्धिकामाः पूषादयः तादृशेन पुनराधेयेन ऋद्धिं प्राप्ता इति दर्शयति - पूषेत्यादि । गतम् । पूष्णः स्वभूताः पौष्णाः पशवः ।</p>
<h3 id="मनतर-20">मन्त्रः</h3>
<p>सँव्वथ्स॒रो वै धा॒ता ।<br>
तस्मा᳚त् सँव्वथ्स॒रम्प्र॒जाᳶ प॒शवोऽनु॒ प्र जा॑यन्ते ।</p>
<h4 id="टक-19">टीका</h4>
<p>संवत्सरमिति । प्रजाः पशवश्च संवत्सरमनु प्रजायन्ते । लक्षणादिना अनोः कर्मप्रवचनीयत्वम् ॥</p>
<h3 id="मनतर-21">मन्त्रः</h3>
<p>[संयुक्तमन्त्रः -  य ए॒वम्पु॑नरा॒धेय॒स्यर्द्धिँ॒व्वेद॑ [3] ऋ॒ध्नोत्ये॒व यो᳚ऽस्यै॒वम्ब॒न्धुताँ॒व्वेद॒ बन्धु॑मान्भवति]</p>
<p>य ए॒वम्पु॑नरा॒धेय॒स्यर्द्धिँ॒व्वेद॑  ऋ॒ध्नोत्ये॒व ।</p>
<p>यो᳚ऽस्यै॒वम्ब॒न्धुताँ॒व्वेद॒ बन्धु॑मान्भवति ।</p>
<h4 id="टक-20">टीका</h4>
<p>3य एवमित्यादि ॥ गतम् । बन्धुतां बन्धुसमूहं पूषादीनाम् । &lsquo;ग्रामजनबन्धुसहायेभ्यस्तल्&rsquo; ॥</p>
<h3 id="मनतर-22">मन्त्रः</h3>
<p>भाग॒धेयँ॒व्वा अ॒ग्निराहि॑त इ॒च्छमा॑नᳶ प्र॒जाम्प॒शून् यज॑मान॒स्योप॑ दोद्राव ।</p>
<h4 id="टक-21">टीका</h4>
<p>4भागधेयं वा इत्यादि ॥ गतम् । आत्मन एवासाधारणं भागमिच्छन् प्रजां पशूंश्च यजमानस्योपदोद्राव भृशमुपद्रुतान् करोति स्म । द्रवतेर्यङ्लुगन्ताच्छान्दसो लिट् ।</p>
<h3 id="मनतर-23">मन्त्रः</h3>
<p>[संयुक्तमन्त्रः -  उ॒द्वास्य॒ पुन॒रा द॑धीत भाग॒धेये॑नै॒वैन॒ꣳ॒ सम॑र्धय॒त्यथो॒ शान्ति॑रे॒वास्यै॒षा ]</p>
<h3 id="मनतर-24">मन्त्रः</h3>
<p>उ॒द्वास्य॒ पुन॒रा द॑धीत ।</p>
<h4 id="टक-22">टीका</h4>
<p>तस्मादुद्वास्याग्निं पुनरादधीत ।</p>
<h3 id="मनतर-25">मन्त्रः</h3>
<p>भा॒ग॒धेये॑नै॒वैन॒ꣳ॒ सम॑र्धयति । +++(समर्थयति इति भाष्ये पाठः विचारणीयः)+++</p>
<h4 id="टक-23">टीका</h4>
<p>भागधेयेनाभीप्सितेन एनमग्निं समर्थयति सुप्रीतं करोति ।</p>
<h3 id="मनतर-26">मन्त्रः</h3>
<p>अथो॒ शान्ति॑रे॒वास्यै॒षा ।</p>
<h4 id="टक-24">टीका</h4>
<p>अथो आपि च शान्तिरेवैषास्य येनोपद्रवकारी न भवति उद्वासन्येष्ट्येष्ट्वाग्नीन् परोप्य पुनरग्न्यगारं यज्ञपात्राणि च संस्कृत्यान्यानि वा कृत्वा पुनरादधीताग्नीनग्न्याधेयकल्पेनेति ॥</p>
<h3 id="मनतर-27">मन्त्रः</h3>
<p>[संयुक्तमन्त्रः - पुन॑र्वस्वो॒रा द॑धीतै॒तद्वै पु॑नरा॒धेय॑स्य॒ नख्ष॑त्रँ॒य्यत्पुन॑र्वसू॒ स्वाया॑मे॒वैन॑न्दे॒वता॑यामा॒धाय॑ ब्रह्मवर्च॒सी भ॑वति ]</p>
<p>पुन॑र्वस्वो॒रा द॑धीत ।<br>
ए॒तद्वै पु॑नरा॒धेय॑स्य॒ नख्ष॑त्रँ॒य्यत्पुन॑र्वसू॒ स्वाया॑मे॒व ।<br>
एन॑न्दे॒वता॑यामा॒धाय॑ ब्रह्मवर्च॒सी भ॑वति ।</p>
<h4 id="टक-25">टीका</h4>
<p>5पुनर्वस्वोरिति ॥ पुनरावर्तते वामं वस्वेतयोरिति पुनर्वसू देवतायाम् । ब्रह्मवर्चसी ब्राह्मणस्येयमेव ऋद्ध्यिरिति ॥</p>
<h3 id="मनतर-28">मन्त्रः</h3>
<p>[संयुक्तमन्त्रः -  द॒र्भैरा द॑धा॒त्यया॑तयामत्वाय द॒र्भैरा द॑धात्य॒द्भ्य ए॒वैन॒मोष॑धीभ्योऽव॒रुध्याऽऽध॑त्ते]</p>
<p>द॒र्भैरा द॑धा॒ति अया॑तयामत्वाय ।<br>
द॒र्भैरा द॑धात्य॒द्भ्य ए॒वैन॒मोष॑धीभ्योऽव॒रुध्याऽऽध॑त्ते ।</p>
<h4 id="टक-26">टीका</h4>
<p>6दर्भैरिति ॥ न प्रणयनीयेनेध्मेन । अयातयामत्वाय अपुनरुक्तत्वाय । किञ्च - दर्भैराधानमद्भ्यश्चौषधीभ्यश्चाग्नेरेवावरुद्ध्यै भवति ॥</p>
<h3 id="मनतर-29">मन्त्रः</h3>
<p>[संयुक्तमन्त्रः -  पञ्च॑कपालᳶ पुरो॒डाशो॑ भवति
पञ्च॒ वा ऋ॒तव॑ ऋ॒तुभ्य॑ ए॒वैन॑मव॒रुध्याऽऽध॑त्ते ॥ [4]]</p>
<p>पञ्च॑कपालᳶ पुरो॒डाशो॑ भवति ।</p>
<h4 id="टक-27">टीका</h4>
<p>7पञ्चकपाल इत्यष्टाकपालस्य स्थाने ॥ पञ्चसु कपालेषु संस्कृत इति तद्धितार्थे द्विगुः, &lsquo;द्विगोः&rsquo; इति लुक्, &lsquo;इगन्तकाल&rsquo; इति पूर्वपदप्रकृतिस्वरत्वम् ।</p>
<h3 id="मनतर-30">मन्त्रः</h3>
<p>पञ्च॒ वा ऋ॒तव॑ ऋ॒तुभ्य॑ ए॒वैन॑मव॒रुध्याऽऽध॑त्ते ॥</p>
<h4 id="टक-28">टीका</h4>
<p>पञ्च वा इति ॥ हेमन्तशिशिरयोरेकत्वाभिप्रायमिदम, &lsquo;हेमन्तशिशिरावृतूनाम्&rsquo; इति सहनिर्देशात् ॥</p>
<p>इति पञ्चमे प्रथमोनुवाकः ॥</p>
<h2 id="अनवक-२-यजयदयङगवध">अनुवाकः २ याज्याद्यङ्गविधिः</h2>
<h3 id="मनतर-31">मन्त्रः</h3>
<p>[संयुक्तमन्त्रः -  परा॒ वा ए॒ष य॒ज्ञम्प॒शून्व॑पति  यो᳚ऽग्निमु॑द्वा॒सय॑ते॒ पञ्च॑कपालᳶ पुरो॒डाशो॑ भवति पाङ्क्तो॑ य॒ज्ञᳶ पाङ्क्ताः᳚ प॒शवो॑ य॒ज्ञमे॒व प॒शूनव॑ रुन्धे ]</p>
<p>परा॒ वा ए॒ष य॒ज्ञम्प॒शून्व॑पति ।<br>
यो᳚ऽग्निमु॑द्वा॒सय॑ते॒ पञ्च॑कपालᳶ पुरो॒डाशो॑ भवति ।</p>
<h4 id="टक-29">टीका</h4>
<p>1परा वा इत्यादि ॥ परावापो विनाशः । पञ्चकपाल इति पुनर्विधानं प्रयोजनान्तरार्थम् ।</p>
<h3 id="मनतर-32">मन्त्रः</h3>
<p>पाङ्क्तो॑ य॒ज्ञः ।<br>
पाङ्क्ताः᳚ प॒शवः॑ ।<br>
य॒ज्ञमे॒व प॒शूनव॑ रुन्धे ।</p>
<h4 id="टक-30">टीका</h4>
<p>पाङ्क्तो यज्ञ इति, धानादिपञ्चकाधीनसिद्धित्वात् । उत्सादित्वादणपवादोऽञ् उक्तः ।
पाङ्क्ता इति पशुसाधनत्वात्पाङ्क्ताः । यज्ञं पशूंश्च अवरुन्धे प्राप्नोति ॥</p>
<h3 id="मनतर-33">मन्त्रः</h3>
<p>[संयुक्तमन्त्रः -  वीर॒हा वा ए॒ष दे॒वानाँ॒य्यो᳚ऽग्निमु॑द्वा॒सय॑ते न वा ए॒तस्य॑ ब्राह्म॒णा ऋ॑ता॒यव॑ᳶ पु॒राऽन्न॑मख्षन् प॒ङ्क्त्यो॑ याज्यानुवा॒क्या॑ भवन्ति॒ पाङ्क्तो॑ य॒ज्ञᳶ पाङ्क्त॒ᳶ पुरु॑षो दे॒वाने॒व वी॒रन्नि॑रव॒दाया॒ग्निम्पुन॒रा [5] ध॒त्ते । ]</p>
<p>वीर॒हा वा ए॒ष दे॒वानाम् ।</p>
<p>यो᳚ऽग्निमु॑द्वा॒सय॑ते<br>
न वा ए॒तस्य॑ ब्राह्म॒णा ऋ॑ता॒यव॑ᳶ पु॒राऽन्न॑मख्षन्।</p>
<h4 id="टक-31">टीका</h4>
<p>2वीरहेत्यादि याज्यानुवाक्या विशेषविधिः ॥ देवानां मध्ये वीरस्याग्नेर्हन्ता, का कथान्येषां देवानामिति? तस्मात् सर्वेप्यस्माद्बिभ्यतीति । ऋतायवः ऋतं सत्यं यज्ञं वा आत्मन इच्छन्तः । क्यचि &lsquo;न छन्दस्यपुत्रस्य&rsquo; इतीत्वाभावः । &lsquo;क्याच्छन्दसि&rsquo; इत्युप्रत्ययः । ऋतायुत्वादेतस्योद्वासिताग्नेरन्नं नाक्षन् नादन्, अभोज्यान्नत्वादेतस्य । अत्तेर्लुङि &lsquo;लुङ्सनोर्घसॢ&rsquo; इति घस्लादेशः, &lsquo;मन्त्रे घस&rsquo; इत्यादिना च्लेर्लुक्, &lsquo;घसिभसोः&rsquo; इत्युपधालोपः, &lsquo;शासिवसिघसीनां च&rsquo; इति षत्वम् ।</p>
<h3 id="मनतर-34">मन्त्रः</h3>
<p>प॒ङ्क्त्यो॑ याज्यानुवा॒क्या॑ भवन्ति ।</p>
<h4 id="टक-32">टीका</h4>
<p>पङ्क्त्य इति । &lsquo;अग्ने तमद्याश्वं न स्तोमैः&rsquo; इति चतस्रोऽक्षरपङ्क्तयः । तत्र द्वे अग्न्याधेयस्य याज्यानुवाक्ये द्वे स्विष्टकृतः । याज्यानुवाक्ये च याज्यानुवाक्ये चेति कृतैकशेषयोर्द्वन्द्वः । छान्दसमुत्तरपदप्रकृतिस्वरत्वम् ।</p>
<h3 id="मनतर-35">मन्त्रः</h3>
<p>पाङ्क्तो॑ य॒ज्ञᳶ पाङ्क्त॒ᳶ पुरु॑षः ।</p>
<h4 id="टक-33">टीका</h4>
<p>पाङ्क्तः पुरुष इति । &lsquo;पाङ्क्तं वा इदं सर्वम्&rsquo; इति ।</p>
<h3 id="मनतर-36">मन्त्रः</h3>
<p>दे॒वाने॒व वी॒रन्नि॑रव॒दाया॒ग्निम्पुन॒रा  ध॑त्ते ।</p>
<h4 id="टक-34">टीका</h4>
<p>देवानिति । देवान् तेषां च वीरं निरवदाय उद्वासनलक्षणभयस्थानान्निष्कृष्य अग्निं पुनराधत्ते ॥</p>
<h3 id="मनतर-37">मन्त्रः</h3>
<p>श॒ताख्ष॑रा भवन्ति श॒तायु॒ᳶ पुरु॑षश्श॒तेन्द्रि॑य॒ आयु॑ष्ये॒वेन्द्रि॒ये प्रति॑ तिष्ठति।</p>
<h4 id="टक-35">टीका</h4>
<p>3शताक्षरा इति ॥ उक्ता अक्षरपङ्क्तयश्चतस्र इति । तत्रैकैका पञ्चविंशत्यक्षरा । सर्वास्सम्भूय शताक्षरा इति । शतायुश्शतवर्षः शतेन्द्रियश्शतवीर्यः आयुषीन्द्रिये च प्रतिष्ठितो भवति ॥</p>
<h3 id="मनतर-38">मन्त्रः</h3>
<p>[ संयुक्तमन्त्रः -   यद्वा अ॒ग्निराहि॑तो॒ नर्ध्यते॒ ज्यायो॑ भाग॒धेय॑न्निका॒मय॑मानो॒ यदा᳚ग्ने॒यꣳ सर्व॒म्भव॑ति॒ सैवास्यर्धिः ]</p>
<p>यद्वा अ॒ग्निराहि॑तो॒ नर्ध्यते ..<br>
ज्यायो॑ भाग॒धेय॑न्निका॒मय॑मानो॒ यदा᳚ग्ने॒यꣳ सर्व॒म्भव॑ति॒ सैवास्यर्धिः।</p>
<p>4यद्वा इत्यादि ॥ येन नर्घ्यते ऋद्धिहेतुर्न भवति तज्ज्यायः प्रशस्यतरं अग्न्याधेयभागात् केवलाग्नेयत्वात् पुनराधेयभागं तन्निकामयमानः तन्निभृतं आत्मनस्सम्पादयितुमिच्छन् ऋद्धिहेतुतामग्निर्न प्रतिपद्यत इति । आहितशब्दे &lsquo;गतिरनन्तरः&rsquo; इति स्वरः । ततः केवलाग्नेयकरणेन ऋद्धिहेतुरयमिति । तस्मात् सर्वमाग्नेयं कर्तव्यमिति विधिः ॥</p>
<h3 id="मनतर-39">मन्त्रः</h3>
<p>[संयुक्तमन्त्रः -   सँव्वा ए॒तस्य॑ गृ॒हे वाख्सृ॑ज्यते यो᳚ऽग्निमु॑द्वा॒सय॑ते॒ स वाच॒ꣳ॒ सꣳसृ॑ष्टाँ॒य्यज॑मान ईश्व॒रोऽनु॒ परा॑भवितो॒र्विभ॑क्तयो भवन्ति  वा॒चो विधृ॑त्यै॒ यज॑मान॒स्याप॑राभावाय [6]]</p>
<p>सँव्वा ए॒तस्य॑ गृ॒हे वाख्सृ॑ज्यते ।</p>
<p>यो᳚ऽग्निमु॑द्वा॒सय॑ते॒ स वाच॒ꣳ॒ सꣳसृ॑ष्टाँ॒य्यज॑मान ईश्व॒रोऽनु॒ परा॑भवितो॒र्विभ॑क्तयो भवन्ति ।</p>
<h4 id="टक-36">टीका</h4>
<p>5अथ विभक्तिविधानार्थमाह - सं वा इति ॥ अस्य वाग्गृहे संसृज्यते गृहवासिनां वाग्योगे न वैलक्षण्यं भजते । ततश्चाबहुमतवाक्त्वात् पराभवितोः पराभवितुमीश्वरस्स्यात् । ततश्चास्य गृहान् भावयितुमेव वरमिति । वक्ष्यति च - &lsquo;आयतनादेव नैति&rsquo; इति । मूकत्वं वा वाक्संसर्गः । &lsquo;ईश्वरे तोसुन्कसुनौ&rsquo; । लक्षणेनोः कर्मप्रवचनीयत्वम् ।</p>
<p>तस्मात् विभक्तयो भवन्तीति विधिः । विभज्यते व्यावर्त्यतेस्य वाग्भिरिति विभक्तयः &lsquo;अग्नाग्ने अग्नावग्ने अग्निनाग्ने अग्निमग्ने&rsquo; इति चतस्रः । एताश्च चतुर्षु प्रयाजेषु देयाः नोत्तमे । &lsquo;तादौ च&rsquo; इति गतेः प्रकृतिस्वरत्वम् ।</p>
<h3 id="मनतर-40">मन्त्रः</h3>
<p>वा॒चो विधृ॑त्यै॒ यज॑मान॒स्याप॑राभावाय ।</p>
<h4 id="टक-37">टीका</h4>
<p>विधृत्यै विलक्षणावस्थानाय प्रयाजानामग्न्याधेयाद्वैलक्षण्यापादने वाचस्संसर्गदोषः परिह्रियत इति ॥</p>
<h3 id="मनतर-41">मन्त्रः</h3>
<p>विभ॑क्तिङ्करोति॒ ब्रह्मै॒व तद॑कः ।</p>
<h4 id="टक-38">टीका</h4>
<p>6विभक्तिमिति ॥ विभक्तिं वैलक्षण्यविभक्तिप्रदानमस्येति[मस्य] कर्मणो यत्करोति तेन हेतुना पुनराधेयं ब्रह्म परिबृढं अग्न्याधेयात् अकः करोति । छान्दसो लुङ्, &lsquo;मन्त्रे घस&rsquo; इति च्लेर्लुक् । मन्त्र इति वेदमात्रस्य ग्रहणम् । यद्वा - लङि व्यत्ययेन शपो लुक् ॥</p>
<h3 id="मनतर-42">मन्त्रः</h3>
<p>[संयुक्तमन्त्रः -  उपा॒ꣳ॒शु  य॑जति॒ यथा॑ वा॒मँव्वसु॑ विविदा॒नो गूह॑ति ता॒दृगे॒व तद॒ग्निम्प्रति॑ स्विष्ट॒कृत॒न्निरा॑ह॒ यथा॑ वा॒मँव्वसु॑ विविदा॒नᳶ प्र॑का॒शञ्जिग॑मिषति ता॒दृगे॒व तत्।]</p>
<p>उ॒पा॒ꣳ॒शु  य॑जति ।</p>
<h4 id="टक-39">टीका</h4>
<p>7उपांश्विति ॥ सर्वो याग उपांशुः कर्तव्यः ओत्तमादनूयाजात् । &lsquo;उपाद्व्यजजिनम्&rsquo; इत्युत्तरपदान्तोदात्तत्वम् ।</p>
<h3 id="मनतर-43">मन्त्रः</h3>
<p>यथा॑ वा॒मँव्वसु॑ विविदा॒नो गूह॑ति ता॒दृगे॒व तत्।</p>
<h4 id="टक-40">टीका</h4>
<p>यथेति । यथा वामं वननीयं वरिष्ठं धनं मुषितं विविदानः लभमानः लब्धुं यतमानः तत् गूहति संवृणोति तादृक्तदुपांशुकरणम् । छान्दसस्य लिटः कानजादेशः ॥</p>
<h3 id="मनतर-44">मन्त्रः</h3>
<p>अ॒ग्निम्प्रति॑ स्विष्ट॒कृत॒न्निरा॑ह ।</p>
<h4 id="टक-41">टीका</h4>
<p>8अग्निं प्रतीति ॥ स्विष्टकृतमग्निं प्रति निराह निर्गतं ब्रूयात् उच्चैरिति यावत् । लक्षणादिना प्रतेः कर्मप्रवचनीयत्वम् ।</p>
<h3 id="मनतर-45">मन्त्रः</h3>
<p>यथा॑ वा॒मँव्वसु॑ विविदा॒नᳶ प्र॑का॒शञ्जिग॑मिषति ता॒दृगे॒व तत् ।</p>
<h4 id="टक-42">टीका</h4>
<p>यथेति । यथा वामं वसु विविदानः अन्विष्य लब्धवान् तत्प्रकाशं विवृतं जिगमिषति ख्यापयितुमिच्छति । अहो इदं दृष्टं पश्यतेति तादृक् तदुच्चैर्वचनम् । परोक्षे लिटः कानजादेशः ।</p>
<h3 id="मनतर-46">मन्त्रः</h3>
<p>विभ॑क्तिमु॒क्त्वा प्र॑या॒जेन॒ वष॑ट्करोत्या॒यत॑नादे॒व नैति॑।</p>
<h4 id="टक-43">टीका</h4>
<p>विभक्तिमिति । ये यजामह इत्यस्यानन्तरं विभक्तिमुक्त्वा ततः प्रयाजमन्त्रेण वषट्करोति हविर्ददाति । अनेन कर्मणा स्वस्मादायतनान्नैति न गच्छति । अनुष्ठेयवचनः स्व आयतने निवसति ॥</p>
<h3 id="मनतर-47">मन्त्रः</h3>
<p>[संयुक्तमन्त्रः - यज॑मानो॒ वै पु॑रो॒डाश॑ᳶ प॒शव॑ ए॒ते आहु॑ती॒ यद॒भित॑ᳶ पुरो॒डाश॑मे॒ते आहु॑ती [7]<br>
जु॒होति॒ यज॑मानमे॒वोभ॒यत॑ᳶ प॒शुभि॒ᳶ परि॑ गृह्णाति ]</p>
<p>यज॑मानो॒ वै पु॑रो॒डाशः॑ ।</p>
<h4 id="टक-44">टीका</h4>
<p>9यजमानो वा इत्यादि ॥ प्राधान्यात्ताद्धर्म्येण ताच्छब्द्यम् ।</p>
<h3 id="मनतर-48">मन्त्रः</h3>
<p>प॒शव॑ ए॒ते आहु॑ती।</p>
<h4 id="टक-45">टीका</h4>
<p>पशव इति । तद्धेत्वात्ताच्छब्द्यम् । स्वयं पशव एव पुनरूर्जा निवर्तस्व सह रय्या निवर्तस्वेत्येते आहुती ।</p>
<h3 id="मनतर-49">मन्त्रः</h3>
<p>यद॒भित॑ᳶ पुरो॒डाश॑मे॒ते आहु॑ती  जु॒होति॑ ।<br>
यज॑मानमे॒वोभ॒यत॑ᳶ प॒शुभि॒ᳶ परि॑ गृह्णाति ।</p>
<h4 id="टक-46">टीका</h4>
<p>यदभित इति । अभितः पुरस्तादुपरिष्टाच्च पुरोडाशहोमस्य । &lsquo;अभितःपरितः&rsquo; इति द्वितीया । गतमन्यत् ॥</p>
<h3 id="मनतर-50">मन्त्रः</h3>
<p>कृ॒तय॑जु॒स्सम्भृ॑तसम्भार॒ इत्या॑हुः ।<br>
न स॒म्भृत्याः᳚ सम्भा॒रा न यजु॑ᳶ  क॒र्त॒व्य॑मिति॑ ।</p>
<h4 id="टक-47">टीका</h4>
<p>10कृतयजुरिति ॥ कृतस्तम्बयजुरग्न्याधेयेन सम्भृताश्च सम्भाराः । तस्मादत्र न सम्भृत्याः न सम्भरणीयास्सम्भाराः न यजुः कर्तव्यमित्याहुरेके आचार्याः । &lsquo;बृञोसंज्ञायाम्&rsquo; इति क्यप् ॥</p>
<h3 id="मनतर-51">मन्त्रः</h3>
<p>अथो॒ खलु॑ स॒म्भृत्या॑ ए॒व स॑म्भा॒राᳵ क॑र्त॒व्यँ॑य्यजु॑र्य॒ज्ञस्य॒ समृ॑द्ध्यै ।</p>
<h4 id="टक-48">टीका</h4>
<p>11एतद्दूष्यति - अथो खलु वयं ब्रूमः सम्भृत्या एवेति ॥ गतम् ।</p>
<h3 id="मनतर-52">मन्त्रः</h3>
<p>[संयुक्तमन्त्रः - पुनर्निष्कृ॒तो रथो॒ दख्षि॑णा पुनरुथ्स्यू॒तँव्वास॑ᳶ पुनरुथ्सृ॒ष्टो॑ऽन॒ड्वान्पु॑नरा॒धेय॑स्य॒ समृ॑द्ध्यै ]</p>
<p>पु॒न॒र्नि॒ष्कृ॒तो रथो॒ दख्षि॑णा ।<br>
पु॒न॒रु॒थ्स्यू॒तँव्वासः॑ । <br>
पु॒न॒रु॒थ्सृ॒ष्टो॑ऽन॒ड्वान्पु॑नरा॒धेय॑स्य॒ समृ॑द्ध्यै ।</p>
<h4 id="टक-49">टीका</h4>
<p>12पुनर्निष्कृत इत्यादि ॥ पुनर्निष्कृतः पुनस्संस्कृतः । पुनरुत्स्यूतं पुनस्संस्कृतमेव संहितच्छिद्रम् । षिवेर्निष्ठायां &lsquo;च्छ्वोश्शूडनुनासिके च&rsquo; इत्यूठ् । पुनरुत्सृष्टः अवशीर्णगवः । एते पात्रे सम्मितादयो द्रष्टव्याः, उपपदसमासो वा । कृदुत्तरपदप्रकृतिस्वरत्वम् । पुनश्चनसौ छन्दसि&rsquo; इति गतित्वात् गतिसमासो वा । प्रवृद्धादेराकृतिगणत्वादुत्तरपदान्तोदात्तत्वम् ॥</p>
<h3 id="मनतर-53">मन्त्रः</h3>
<p>[ संयुक्तमन्त्रः - स॒प्त ते॑ अग्ने स॒मिध॑स्स॒प्त जि॒ह्वा इत्य॑ग्निहो॒त्रञ्जु॑होति
यत्र॑यत्रै॒वास्य॒ न्य॑क्त॒न्ततः॑ [8] ए॒वैन॒मव॑ रुन्धे ]</p>
<p>स॒प्त ते॑ अग्ने स॒मिध॑स्स॒प्त जि॒ह्वा इत्य॑ग्निहो॒त्रञ्जु॑होति ।<br>
यत्र॑यत्रै॒वास्य॒ न्य॑क्त॒न्तत॑  ए॒वैन॒मव॑ रुन्धे ।</p>
<h4 id="टक-50">टीका</h4>
<p>13सप्त ते अग्ने इति ॥ न्यक्तिः [न्यक्तं न्यक्तिः] नियता अक्तिरनुगतिः ॥</p>
<h3 id="मनतर-54">मन्त्रः</h3>
<p>[संयुक्तमन्त्रः - वीर॒हा वा ए॒ष दे॒वानाँ॒य्यो᳚ऽग्निमु॑द्वा॒सय॑ते॒ तस्य॒ वरु॑ण ए॒वर्ण॒यादा᳚ग्निवारु॒णमेका॑दशकपाल॒मनु॒ निर्व॑पेद्यञ्चै॒व हन्ति॒ यश्चा᳚स्यर्ण॒यात्तौ भा॑ग॒धेये॑न प्रीणाति नाऽऽर्ति॒मार्च्छ॑ति॒ यज॑मानः ॥ [9] ]</p>
<p>वीर॒हा वा ए॒ष  दे॒वाना᳚म् ।<br>
यो᳚ऽग्निमु॑द्वा॒सय॑ते॒ तस्य॒ वरु॑ण ए॒वर्ण॒यात् ।<br>
आ॒ग्नि॒वा॒रु॒णमेका॑दशकपाल॒मनु॒ निर्व॑पेत् ।<br>
यञ्चै॒व हन्ति॒ यश्चा᳚स्यर्ण॒यात् ।<br>
तौ भा॑ग॒धेये॑न प्रीणाति ।<br>
नाऽऽर्ति॒मार्च्छ॑ति॒ यज॑मानः ॥</p>
<h4 id="टक-51">टीका</h4>
<p>14वीरहेत्यादि ॥ पुनर्वचनं हविरन्तरविधानार्थम् । वरुण एव देवानां ये ऋणयात् ऋणेन यातयिता ऋणिनमिव तममुञ्चन् पीडयति । ण्यन्तात्क्विप् । ऋणमिच्छतीति क्यचि वा पूर्ववदीत्वाभावः, शतरि छान्दसो नुमभावः पररूपाभावश्च ॥</p>
<p>पञ्चमे द्वितीयोनुवाकः ॥</p>
<h2 id="अनवक-३-पनरधयमनतर">अनुवाकः ३ पुनराधेयमन्त्राः</h2>
<h3 id="मनतर-55">मन्त्रः</h3>
<p>भूमि॑र्भू॒म्ना द्यौर्व॑रि॒णाऽन्तरि॑ख्षम्महि॒त्वा ।<br>
उ॒पस्थे॑ ते देव्यदिते॒ऽग्निम॑न्ना॒दम॒न्नाद्या॒याऽऽद॑धे  ॥</p>
<h4 id="टक-52">टीका</h4>
<p>1अथ पुनराधेयमन्त्राः । तत्र गार्हपत्य आधीयमाने सर्पराज्ञीस्तिस्रोनुवर्तयति - भूमिर्भूम्नेति ॥ प्रथमोपरिष्टाद्भृहती, अन्त्यस्य पादस्य द्वादशाक्षरत्वात् । हे देवि अदिते अखाण्डिते भूमे । आहवनीयो भूमित्वेन स्तूयते । भूम्ना बहुत्वेन विपुलत्वेन त्वं भूमिरेवासि । द्यौरसि त्वं वरिणा उरुत्वेन । ताद्धर्म्यात्ताच्छब्द्यम् । अ[म?]कारलोपश्छान्दसः । अन्तरिक्षमसि माहित्वा माहात्म्येन । व्यञ्जनविपर्ययः । सर्वत्रोदात्तनिवृत्तिस्वरेण तृतीयाया उदात्तत्वम् । महित्वशब्दात्तृतीयाया आकारो वा । अत्र तवोपस्थे उत्सङ्गे गार्हपत्यात्मनि अग्निमन्नादमन्नस्य हविषोत्तारं अन्नाद्याय अन्नादनसामर्थ्यात्मिकायै ऋद्ध्यै आदधे स्थापयामि । पचाद्यचि अन्नादः । इतरत्र छान्दसो भावे यत् । &lsquo;लघावन्ते&rsquo; इति मध्योदात्त उपस्थशब्दः । मरुद्वृधादित्वाद्वा ॥</p>
<h3 id="मनतर-56">मन्त्रः</h3>
<p>आऽयङ्गौᳶ पृश्ञि॑रक्रमी॒दस॑नन्मा॒तर॒म्पुनः॑ ।<br>
पि॒तर॑ञ्च प्र॒यन्थ्सुवः॑  ॥</p>
<h4 id="टक-53">टीका</h4>
<p>2द्वितीया - आयमिति गायत्री ॥ इदानीमादित्यात्मना स्तूयते - अयमग्निः गौरादित्यात्मा गच्छतीति गौः गमनशीलः पृश्निः शुक्लवर्णः आदित्यानामे[आदित्यनामै]व वा । आक्रमीत् अयमेवादित्यात्मना विश्वमाक्रामतीति । प्रकर्षेणाविच्छेदेन गच्छन् सुवः शोभना रतिः । छान्दसौ लुङ्लङौ । आक्रम्य च मातरं भूमिमसनत् भूमौ मातरि शान्तोभूत् । पितरं दिवं प्रयन् प्रकर्षेण गच्छन् सर्वतो ज्वलन् धूमज्वालाभ्यामभ्रं लिहन् सुवः पितृस्थानीये दिवि स्वरतिरभूत् ॥</p>
<h3 id="मनतर-57">मन्त्रः</h3>
<p>त्रि॒ꣳ॒शद्धाम॒ वि रा॑जति॒ वाक्प॑त॒ङ्गाय॑ शिश्रिये ।<br>
प्रत्य॑स्य वह॒ द्युभिः  ॥</p>
<h4 id="टक-54">टीका</h4>
<p>3तृतीया - त्रिंशदिति गायत्री ॥ त्रिंशद्धामानि स्थानानि विराजति प्रकाशवद्भवति । उभयत्रापि वचनव्यत्ययः । त्रिंशन्मुहूर्ता उच्यन्ते । [पञ्चदशाह्नः]पञ्चदश रात्रेः । तेषु वाक् शिश्रिये सिषेवे आश्रिता पतङ्गाय पतङ्गः आदित्यः । यथा &lsquo;ऋग्भिः पूर्वाह्णे दिवि देव इर्यते&rsquo; इति या स्तुतिलक्षणा वाक् तेषु सर्वेष्वपि मुर्हूर्तेषु पतङ्गं श्रिता । कर्मणि चतुर्थी । तस्मात्तादृशः महानुभावः आदित्यात्मा त्वं प्रत्यस्य प्रतिकूलं यत्प्रकृतं तवोद्वासनं तदस्य विसृज बुद्धौ मा कृथाः । &lsquo;ससाधनां क्रियामुपसर्ग आह&rsquo; इति प्रतिशब्देन प्रतिकूलमुच्यते । ततः प्रसन्नो भूत्वा वह हवींष्यस्माकं द्युभिः दिनेदिने । अधिकरणानां साधकतमत्वविवक्षया तृतीया; यथा &lsquo;स्थाल्या पचति&rsquo; इति । &lsquo;ऊडिदम्&rsquo; इति प्राप्तस्य विभक्त्युदात्तत्वस्य &lsquo;दिवो झल्&rsquo; इति प्रतिषेधः । अस्मिन्व्याख्याने तिङः परत्वाद्वहेत्यस्य निघातो दुर्लभस्स्यात् । अथ ब्रूमः - एवं महातेजाः पतङ्गः अस्य प्रतिवह प्रतिरूपतया वर्तस्व द्युभिः तेजोभिः । अन्वादेशत्वादस्येति सर्वानुदात्तः ॥</p>
<h3 id="मनतर-58">मन्त्रः</h3>
<p>अ॒स्य प्रा॒णाद॑पान॒त्य॑न्तश्च॑रति रोच॒ना ।<br>
व्य॑ख्यन्महि॒षस्सुवः॑  ॥</p>
<h4 id="टक-55">टीका</h4>
<p>4आहवनीये तिस्रोनुवर्तयति । तत्र प्रथमा - अस्येति गायत्री ॥ अपानतीति प्रथमपादान्तः । अस्याग्नेः रोचना दीप्तिः रोचनशीला । &lsquo;अनुदात्तेतश्च&rsquo; इति युच् । अन्तश्शरीरेषु चरति । किं कुर्वती प्राणात् प्राणनव्यापारात् अनन्तरमपानती अपाननव्यापारं कुर्वती । जीवानां ऊर्ध्वगमनं प्राणनं अधोगमनमपाननम् । जीवश्श्वासवायुः ।<br>
किञ्च - महिषः महति शरीरे सीदति । &lsquo;सदिरप्रतेः&rsquo; इति षत्वम् । अन्त्यविकारश्छान्दसः । यद्वा - महतेष्टिषचि लिङ्गव्यत्ययः । महनीया सुवः शोभना रोचना व्यख्यत् विचष्टे प्रकाशते जीवानामन्तः । छान्दसौ लुङ् । &lsquo;अस्यतिवक्ति&rsquo; इत्यादिनाङ् । &lsquo;उदात्तस्वीरतयोः&rsquo; इति संहितायामडागमः स्वर्यते । अन्य आहुः - अस्याग्नेः सुवः आदित्यात्मिका रोचना दीप्तिः प्राणादुदयात् अपानती अस्तं गच्छन्ती अन्तः द्यावापृथिव्योर्मध्ये चरति । महत्यन्तरिक्षे सीदति । व्यख्यत् प्रकाशयति च द्यावापृथिव्यौ । एवं महानुभावं त्वामादधामीति ॥</p>
<h3 id="मनतर-59">मन्त्रः</h3>
<p>यत्त्वा᳚ [10] क्रु॒द्धᳶ प॑रो॒वप॑ ..<br>
म॒न्युना॒ यदव॑र्त्या । <br>
सु॒कल्प॑मग्ने॒ तत्तव॒ ..<br>
पुन॒स्त्वोद्दी॑पयामसि  ॥</p>
<h4 id="टक-56">टीका</h4>
<p>5द्वितीया - यत्त्वेत्यनुष्टुप् । तवेति तृतीयपादान्तः ॥ यत् येन कारणेन ऋद्ध्यभावेन क्रुद्धोहं त्वामपि परोवप परोप्तवान् उद्वासितवानस्मि । &lsquo;णलुत्तमो वा&rsquo; इति णित्त्वाभावः । &lsquo;यद्वृत्तान्नित्यम्&rsquo; इति निघाताभावे &lsquo;तिङि चोदात्तवति&rsquo; इति गतेरनुदात्तत्वम्, समासश्च । लिति प्रत्ययात्पूर्वस्योदात्तत्वम् । मन्युना शोकेन परीतोहमवर्त्या दारिद्र्येण पाप्मना वा यत्त्वां परोवप विनाशितवान् हे अग्ने तदपि तव प्रसादात्सुकल्पं शोभनकृतिकमेव भवति । &lsquo;आद्युदात्तं द्व्यच्छन्दसि&rsquo; इत्युत्तरपदाद्युदात्तत्वम् । &lsquo;युष्मदस्मदोर्ङसि&rsquo; इति तवशब्द आद्युदात्तः । अतस्त्वां पूर्ववदेवोद्दीपयामसि उद्वपामः । &lsquo;इदन्तो मसि&rsquo; ॥</p>
<h3 id="मनतर-60">मन्त्रः</h3>
<p>यत्ते॑ म॒न्युप॑रोप्तस्य पृथि॒वीमनु॑ दध्व॒से ।<br>
आ॒दि॒त्या विश्वे॒ तद्दे॒वा वस॑वश्च स॒माभ॑रन्न्  ॥</p>
<h4 id="टक-57">टीका</h4>
<p>6अथ तृतीया - यत्त इत्यनुष्टुप् ॥ ते तव मन्युपरोप्तस्य मन्युना हेतुना मयोद्वासितस्य । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यत्तेजः पृथिवीमनुदध्वसे ध्वस्तं पृथिवीमनुप्रविश्य वा नष्टं बभूव तदादित्या विश्वे देवा वसवश्च समाभरन् समाभरन्तु । &lsquo;हृग्रहोः&rsquo; इति भत्वम् ॥</p>
<h3 id="मनतर-61">मन्त्रः</h3>
<p>मनो॒ ज्योति॑र्जुषता॒माज्यँ॒व्विच्छि॑न्नँय्य॒ज्ञꣳ समि॒मन्द॑धातु ।<br>
बृह॒स्पति॑स्तनुतामि॒मन्नो॒ विश्वे॑ दे॒वा इ॒ह मा॑दयन्ताम्  ॥</p>
<h4 id="टक-58">टीका</h4>
<p>7अग्निहोत्रमन्त्रावुपस्थानार्थौ - तत्र प्रथमा मन इति विराट् ॥ हे अग्ने तव ज्योतिः कीदृशं मननीयम् । यद्वा - मनश्शेषमुद्वासितेन पीडितं यन्मननीयमेवासीत् नान्यत्वे[त्र]विद्यते तदिदमाज्यं जुषतां सेवतां अनेन कर्मणा पूर्ववत्समृद्धमस्तु । यद्वा - मनस्सदा मननीयं मनोहरं अग्न्याख्यं ज्योतिः उद्वासनापराधं चेतस्यकृत्वा जुषतामाज्यमिति । ततो विच्छिन्नमुद्वासने तव यज्ञमिमं सन्दधातु । बृहस्पतिश्च नः अस्माकमिमं यज्ञं तनुतां विश्वे देवाश्च इहास्मिन्कर्मणि मादयन्तां मोद(य)न्ताम् । मद तृप्तियोगे चुरादिः । बृहस्पतिशब्दश्च पारस्करादिः, वनस्पत्यादिश्च । तेन सुडागमः, पूर्वोत्तरपदयोर्युगपत्प्रकृतिस्वरत्वं च ॥</p>
<h3 id="मनतर-62">मन्त्रः</h3>
<p>स॒प्त ते॑ अग्ने स॒मिध॑स्स॒प्त जि॒ह्वास्स॒प्त [11]  ऋष॑यस्स॒प्त धाम॑ प्रि॒याणि॑ ।<br>
स॒प्त होत्राः᳚ सप्त॒धा त्वा॑ यजन्ति स॒प्त योनी॒रा पृ॑णस्वा घृ॒तेन॑  ॥</p>
<h4 id="टक-59">टीका</h4>
<p>8द्वितीया - सप्त त इति त्रिष्टुप्॥ हे अग्ने तव प्रियाणि सप्त धामानि स्थानानि भूरादयो लोकाः । &lsquo;सुपां सुलुक्&rsquo; इति धाम्नो जसो लुक् । तेषु सप्तसु धामसु तव सप्त समिधः सम्यगिद्धास्तनवः । सप्त जिह्वा ज्याला याभिस्सप्तसु रसनास्वदनाय स्वादयसि सप्त ऋषयः दर्शयित्र्यः प्रकाशशक्तयः । यद्वा - सप्तर्षयो मन्त्राः सप्त धिष्ण्यविषयाः । सप्त होत्राः होत्रादयो वषट्कर्तारः । ते त्वामेकं सप्तधा यजन्ति । स त्वं तथेष्टः सप्त योनीः स्थानानि भूरादीनि सप्त कारणानि घृतेनाज्येन उदकेन वा फलभूतेन आपृणस्व आप्रीणय । पृण प्रीणने ॥</p>
<h3 id="मनतर-63">मन्त्रः</h3>
<p>पुन॑रू॒र्जा नि व॑र्तस्व॒ पुन॑रग्न इ॒षाऽऽयु॑षा ।<br>
पुन॑र्नᳶ पाहि वि॒श्वतः॑  ॥</p>
<h4 id="टक-60">टीका</h4>
<p>9अभितः पुरोडाशमाहुतीर्जुहोति पुरस्तादुपरिष्टाच्च - पनरूर्जेति द्वाभ्यां गायत्रीभ्याम् ॥ हे अग्ने ऊर्जा रसेन क्षीरादिना अस्मभ्यं देयेन सह निवर्तस्व पुनरुद्वासितोहमिति सञ्जातमन्युर्वा मय्युपेक्षां मा कार्षीः । इषा अन्नेन आयुषा च सह पुनार्निवर्तस्वेत्येव । उद्वासननिमित्ताच्च पापाद्विश्वतोस्मान्पुनः पाहि रक्ष ॥</p>
<h3 id="मनतर-64">मन्त्रः</h3>
<p>स॒ह र॒य्या नि व॑र्त॒स्वाग्ने॒ पिन्व॑स्व॒ धार॑या ।<br>
वि॒श्वफ्स्नि॑या वि॒श्वत॒स्परि॑  ॥</p>
<h4 id="टक-61">टीका</h4>
<p>10द्वितीया - हे अग्ने रय्या धनेन सह निवर्तस्व । &lsquo;उदात्तयणः&rsquo; इति तृतीयाया उदात्तत्वम् । धारयानयाहुत्या एतदाहुतिहेतुकया वा वर्षधारया विश्वतस्परि विश्वस्य रक्षणीयस्य तृणधान्यलतापादपादेर्मूर्ध्नि पिन्वस्य सिञ्च । पिवि सेचने; इदित्त्वान्नुम् । &lsquo;पञ्चम्याः परावध्यर्थे&rsquo; इति संहितायां सत्वम् । धारा विशेष्यते - विश्वप्स्न्या । प्सा भक्षणे । विश्वेन प्सानीया भक्षणीया विश्वं वा प्साति भक्षयति व्याप्नोतीति विश्वप्स्म् । &lsquo;श्वन्नुक्षन्&rsquo; इत्यादौ कनिन्प्रत्ययान्तो निपात्यते निपातनसामर्थ्यादभीष्टस्वरसिद्धिः । &lsquo;ऋन्नेभ्यः&rsquo; इति ङीप् ॥</p>
<h3 id="मनतर-65">मन्त्रः</h3>
<p>लेक॒स्सले॑कस्सु॒लेक॒स्ते न॑ आदि॒त्या आज्य॑ञ्जुषा॒णा वि॑यन्तु ।</p>
<h4 id="टक-62">टीका</h4>
<p>11-13तृतीयमादधानस्य स्रुवाहुतिमन्त्राः - लेक इत्यादयः ॥ द्विपदा विच्छन्दसः, यजूंषि वा । एते लेकादयो नवादित्याः नः अस्माकमिदं आज्यं जुषाणाः प्रीणानाः वियन्तु पिबन्तु । लेकतिर्दर्शनकर्मा । सर्वैर्दृश्यते इति लेकः; द्रष्टव्यो वा । दर्शनेन प्रकाशात्मकेन सह वर्तते इति सलेकः । शोभनदर्शनस्सुलेकः । &lsquo;आद्युदात्तं द्व्यच्छन्दसि&rsquo; इत्युत्तरपदाद्युदात्तत्वम् ।</p>
<h3 id="मनतर-66">मन्त्रः</h3>
<p>केत॒स्सके॑तस्सु॒केत॒स्ते न॑ आदि॒त्या आज्य॑ञ्जुषा॒णा वि॑यन्तु।</p>
<h4 id="टक-63">टीका</h4>
<p>कित ज्ञाने, सर्वैर्ज्ञायते इति केतः सर्वैरुपासनीयः । सकेतसुकेतौ गतौ ।</p>
<h3 id="मनतर-67">मन्त्रः</h3>
<p>विव॑स्वा॒ꣳ॒ अदि॑ति॒र्देव॑जूति॒स्ते न॑ आदि॒त्या आज्य॑ञ्जुषा॒णा वि॑यन्तु ॥ [12]</p>
<h4 id="टक-64">टीका</h4>
<p>विवस्वान् दीप्तिमान् धनवान्वा । अदितिः अखण्डनीयः केनापि । देवजूतिः देवानामपि गतिः, देवैर्वा गन्तव्यः । दासीभारादित्वात्पूर्वपदप्रकृतिस्वरत्वम् । इदं तृतीयाधेयमग्न्याधेयमुपश्रयतीत्येके । पुनराधेयमित्यन्ये ॥</p>
<p>पञ्चमे तृतीयोनुवाकः ॥</p>
<h2 id="अनवक-४-पनरधयमनतरण-बरहमणम">अनुवाकः ४ पुनराधेयमन्त्राणां ब्राह्मणम्</h2>
<h3 id="मनतर-68">मन्त्रः</h3>
<p>भूमि॑र्भू॒म्ना द्यौर्व॑रि॒णेत्या॑हा॒ऽऽशिषै॒वैन॒मा ध॑त्ते ।</p>
<h4 id="टक-65">टीका</h4>
<p>1अथ सर्पराज्ञ्यादीनां मन्त्राणां ब्राह्मणं - भूमिरित्यादि ॥ आशिषा अन्नाद्यं प्राप्तुमिच्छया ॥</p>
<h3 id="मनतर-69">मन्त्रः</h3>
<p>[संयुक्तमन्त्रः -  स॒र्पा वै जीर्य॑न्तोऽमन्यन्त स ए॒तङ्क॑स॒र्णीर॑ᳵ काद्रवे॒यो मन्त्र॑मपश्य॒त्ततो॒ वै ते जी॒र्णास्त॒नूरपा᳚घ्नत]</p>
<p>स॒र्पा वै जीर्य॑न्तोऽमन्यन्त ।</p>
<h4 id="टक-66">टीका</h4>
<p>2सर्पा वा इत्यादि ॥ धिक् जरा प्राप्यतेऽस्माभिरिति सविषादां मतिमकुर्वत सर्पाः ।</p>
<h3 id="मनतर-70">मन्त्रः</h3>
<p>स ए॒तङ्क॑स॒र्णीर॑ᳵ काद्रवे॒यो मन्त्र॑मपश्यत् ।</p>
<h4 id="टक-67">टीका</h4>
<p>अथ तेषु कसर्णीरो नाम कश्चित्कद्रूपुत्रः स एतं भूमिर्भूम्नेत्यादिकं सर्पराज्ञ्याख्यं मन्त्रमपश्यत् । &lsquo;स्त्रीभ्यो ढक्&rsquo; इति ढक् । ततस्सर्पा एतेनाग्निमादधतेति सामर्थ्याद्गम्यते ।</p>
<h3 id="मनतर-71">मन्त्रः</h3>
<p>ततो॒ वै ते जी॒र्णास्त॒नूरपा᳚घ्नत।</p>
<h4 id="टक-68">टीका</h4>
<p>ततश्च जीर्णास्तनूरपहत्याभिनवा अलभन्तेत्यर्थः ।</p>
<h3 id="मनतर-72">मन्त्रः</h3>
<p>सर्परा॒ज्ञिया॑ ऋ॒ग्भिर्गार्ह॑पत्य॒मा द॑धाति ।</p>
<h4 id="टक-69">टीका</h4>
<p>सर्पराज्ञिया इत्यादि । गतम् ।  पृथिवी सर्पराज्ञी । यथोक्तम् - &lsquo;इयं वै सर्पतो राज्ञी&rsquo; इति । तस्या ऋग्भिः भूमिर्भूम्नेत्यादिभिः । &lsquo;अपोद्धृत्य घर्मशिर एतस्य सर्पराज्ञी रोप्य गार्हपत्यमेव सर्वाभिराददीत&rsquo; इत्याचार्याः । राजनशीला राज्ञी । &lsquo;कनिन्युवृष&rsquo; इति कनिन्प्रत्ययः, &lsquo;ऋन्नेभ्यः&rsquo; इति ङीप् । सर्पाणां राज्ञी स्वामिनी सर्पराज्ञी । &lsquo;समासस्य&rsquo; इत्यन्तोदात्तत्वम् । &lsquo;उदात्तयणः&rsquo; इत्येतद्बाधित्वा व्यत्ययेन । उदात्तस्वरितयोर्यणः&rsquo; इति विभक्तिस्त्वर्यते ।</p>
<h3 id="मनतर-73">मन्त्रः</h3>
<p>पु॒न॒र्न॒वमे॒वैन॑म॒जर॑ङ्कृ॒त्वाऽऽध॑त्ते ।</p>
<h4 id="टक-70">टीका</h4>
<p>पुनर्नवमित्यादि । गतम् ।</p>
<h3 id="मनतर-74">मन्त्रः</h3>
<p>[संयुक्तमन्त्रः - अथो॑ पू॒तमे॒व पृ॑थि॒वीम॒न्नाद्य॒न्नोपा॑नम॒थ्सैतं [13] मन्त्र॑मपश्य॒त्ततो॒ वै ताम॒न्नाद्य॒मुपा॑नम॒द्यथ्स॑र्परा॒ज्ञिया॑ ऋ॒ग्भिर्गार्‌ह॑पत्यमा॒दधा᳚त्य॒न्नाद्य॒स्याव॑रुद्ध्या॒ अथो॑ अ॒स्यामे॒वैन॒म्प्रति॑ष्ठित॒मा ध॑त्ते॒ यत्त्वा᳚ क्रु॒द्धᳶ प॑रो॒वपेत्या॒हाप॑ह्नुत ए॒वास्मै॒ तत्पुन॒स्त्वोद्दी॑पयाम॒सीत्या॑ह॒ समि॑न्ध ए॒वैनँ॒य्यत्ते॑ म॒न्युप॑रोप्त॒स्येत्या॑ह दे॒वता॑भिरे॒व [14] ए॒न॒ꣳ॒ सम्भ॑रति]</p>
<p>अथो॑ पू॒तमे॒व +++(आधत्ते)+++।</p>
<h4 id="टक-71">टीका</h4>
<p>अथो अपिच पूतमेवाधत्ते । येनायमृद्धिहेतुर्भवति इत्यादि हेतुश्च न भवति ।</p>
<h3 id="मनतर-75">मन्त्रः</h3>
<p>पृ॑थि॒वीम॒न्नाद्य॒म् नोपा॑नमत्  ।<br>
सैतं मन्त्र॑मपश्यत् ।<br>
ततो॒ वै ताम॒न्नाद्य॒मुपा॑नम॒द्  यथ्स॑र्परा॒ज्ञिया॑ ऋ॒ग्भिर्गार्ह॑पत्यमा॒दधा᳚ति  ..<br>
अ॒न्नाद्य॒स्याव॑रुद्ध्यै ।</p>
<h4 id="टक-72">टीका</h4>
<p>पृथिवीमित्यादि । गतम् । &lsquo;अन्नाद्यायादधे&rsquo; इति मन्त्रपदम् । +++( अत्र भाष्योक्तमन्त्रः न दृश्यते । स कथं सम्पादनीयम्  इति विचारणीयम्)+++</p>
<h3 id="मनतर-76">मन्त्रः</h3>
<p>अथो॑ अ॒स्यामे॒वैन॒म्प्रति॑ष्ठित॒मा ध॑त्ते ।</p>
<h4 id="टक-73">टीका</h4>
<p>अथो अपिच अस्यां पृथिव्यां प्रतिष्ठितमाधत्ते । &lsquo;उपस्थे ते देवि&rsquo; इति मन्त्रपदम् ।+++(इदं कुत्र वर्तते मूले इति न स्पष्टम्  )+++</p>
<h3 id="मनतर-77">मन्त्रः</h3>
<p>यत्त्वा᳚ क्रु॒द्धᳶ प॑रो॒वपेत्या॒हाप॑ह्नुत ए॒वास्मै॒ तत् ।</p>
<h4 id="टक-74">टीका</h4>
<p>यत्त्वेति । आत्मीयमुद्वासनात्मकं दुष्कृतमस्मा अग्नयेपह्नुते अपनय[पलप]ति &lsquo;सुकल्पमग्ने तत्&rsquo; इति प्रच्छादयति । तद्दुष्कृतमपि त्वत्प्रसादात् सुकृतमेव भवतीति ।</p>
<h3 id="मनतर-78">मन्त्रः</h3>
<p>पुन॒स्त्वोद्दी॑पयाम॒सीत्या॑ह ।<br>
समि॑न्ध ए॒वैनँ॒य्यत् ते॑  म॒न्युप॑रोप्त॒स्येत्या॑ह ।<br>
दे॒वता॑भिरे॒वैन॒ꣳ॒ सम्भ॑रति ।</p>
<h4 id="टक-75">टीका</h4>
<p>पुनस्त्वेत्यादि । गतम् ॥</p>
<h3 id="मनतर-79">मन्त्रः</h3>
<p>[संयुक्तमन्त्रः - वि वा ए॒तस्य॑ य॒ज्ञश्छि॑द्यते॒ यो᳚ऽग्निमु॑द्वा॒सय॑ते॒ बृह॒स्पति॑वत्य॒र्चोप॑ तिष्ठते॒ ब्रह्म॒ वै दे॒वाना॒म्बृह॒स्पति॒र्ब्रह्म॑णै॒व य॒ज्ञꣳ सन्द॑धाति॒ विच्छि॑न्नँय्य॒ज्ञꣳ समि॒मन्द॑धा॒त्वित्या॑ह॒ सन्त॑त्यै॒ विश्वे॑ दे॒वा इ॒ह मा॑दयन्ता॒मित्या॑ह स॒न्तत्यै॒व य॒ज्ञन्दे॒वेभ्योऽनु॑ दिशति स॒प्त ते॑ अग्ने स॒मिध॑स्स॒प्त जि॒ह्वाः [15] इत्या॑ह स॒प्तस॑प्त॒ वै स॑प्त॒धाऽग्नेᳶ प्रि॒यास्त॒नुव॒स्ता ए॒वाव॑ रुन्धे॒ पुन॑रू॒र्जा स॒ह र॒य्येत्य॒भित॑ᳶ पुरो॒डाश॒माहु॑ती जुहोति॒ यज॑मानमे॒वोर्जा च॑ र॒य्या चो॑भ॒यत॒ᳶ परि॑ गृह्णाति ]</p>
<p>वि वा ए॒तस्य॑ य॒ज्ञश्छि॑द्यते ।<br>
यो᳚ऽग्निमु॑द्वा॒सय॑ते॒ बृह॒स्पति॑वत्य॒र्चोप॑ तिष्ठते ।<br>
ब्रह्म॒ वै दे॒वाना॒म्बृह॒स्पतिः॑ , ब्रह्म॑णै॒व य॒ज्ञꣳ सन्द॑धाति ।</p>
<h4 id="टक-76">टीका</h4>
<p>3वि वा एतस्येत्यादि ॥ &lsquo;मनो ज्योतिः&rsquo; इत्येषा बृहस्पतिवती ऋक् । &lsquo;छन्दसीरः&rsquo; इति मतुपो वत्वम् । बृहस्पतिशब्दस्याद्युदात्तत्वम् ।</p>
<h3 id="मनतर-80">मन्त्रः</h3>
<p>विच्छि॑न्नँय्य॒ज्ञꣳ समि॒मन्द॑धा॒त्वित्या॑ह॒ सन्त॑त्यै ।<br>
विश्वे॑ दे॒वा इ॒ह मा॑दयन्ता॒मित्या॑ह ।<br>
स॒न्तत्यै॒व य॒ज्ञन्दे॒वेभ्योऽनु॑ दिशति ।</p>
<h4 id="टक-77">टीका</h4>
<p>विश्वे देवा इति । विच्छिन्नयज्ञं सन्तत्यैव सन्धाय सन्ततमिहेति देवेभ्योनुदिशति ज्ञापयति ।</p>
<h3 id="मनतर-81">मन्त्रः</h3>
<p>स॒प्त ते॑ अग्ने स॒मिध॑स्स॒प्त जि॒ह्वा इत्या॑ह ।<br>
स॒प्तस॑प्त॒ वै स॑प्त॒धाऽग्नेᳶ प्रि॒यास्त॒नुव॒स्ता ए॒वाव॑ रुन्धे ।</p>
<h4 id="टक-78">टीका</h4>
<p>सप्त त इति । समिदादयस्सप्तसप्त प्रत्येकं सप्तसङ्ख्याः सप्तधा सर्वा अपि सप्तधा भिन्नाः अग्नेः प्रियास्तनुवः तनुवत् मूर्तिरिव प्रधानभूताः अग्नेस्तास्सर्वाः अवरुन्धे स्वाभिमतसाधनतया लभते ।</p>
<h3 id="मनतर-82">मन्त्रः</h3>
<p>पुन॑रू॒र्जा +++(निवर्तस्व)+++।<br>
स॒ह र॒य्या+++(निवर्तस्व)+++।<br>
इत्य॒भित॑ᳶ पुरो॒डाश॒माहु॑ती जुहोति।</p>
<h4 id="टक-79">टीका</h4>
<p>पुनरूर्जेति । &lsquo;पुनरूर्जा निवर्तस्व&rsquo; &lsquo;सह रय्या नि वर्तस्व&rsquo; इति मन्त्राभ्यामभितः पुरोडाशमाहुती जुहोति पुरस्तादुर्परिष्टाच्च । &lsquo;अभितःपरितः&rsquo; इति द्वितीया ।</p>
<h3 id="मनतर-83">मन्त्रः</h3>
<p>यज॑मानमे॒वोर्जा च॑ र॒य्या चो॑भ॒यत॒ᳶ परि॑ गृह्णाति ।</p>
<h4 id="टक-80">टीका</h4>
<p>यजमानमेवेत्यादि । &lsquo;सावेकाचः&rsquo; इत्येकत्रोदात्तत्वम् । &lsquo;उदात्तयणः&rsquo; इतीतरत्र ॥</p>
<h3 id="मनतर-84">मन्त्रः</h3>
<p>[संयुक्तमन्त्रः -  आदि॒त्या वा अ॒स्माल्लो॒काद॒मुँल्लो॒कमा॑य॒न्ते॑ऽमुष्मिँ॑ल्लो॒के व्य॑तृष्य॒न्त इ॒मँल्लो॒कम्पुन॑रभ्य॒वेत्या॒ग्निमा॒धायै॒तान् होमा॑नजुहवु॒स्त आ᳚र्ध्नुव॒न्ते सु॑व॒र्गँल्ल्लो॒कमा॑य॒न्॒यᳶ प॑रा॒चीन॑म्पुनरा॒धेया॑द॒ग्निमा॒दधी॑त॒ स ए॒तान् होमा᳚ञ्जुहुया॒द्यामे॒वाऽऽदि॒त्या ऋद्धि॒मार्ध्नु॑व॒न्तामे॒वर्ध्नो॑ति ॥]</p>
<p>आदि॒त्या वा अ॒स्माल्लो॒काद॒मुँल्लो॒कमा॑यन् ।<br>
ते अ॑मुष्मिँ॑ल्लो॒के व्य॑तृष्यन् ।</p>
<p>4आदित्या इत्यादि ॥ भूलोकाद्द्योलोकं गताः ऋद्ध्यर्थं कृतपुनराधानाः आदित्याः । तत्र च ते व्यतृष्यन् भूयोपि ऋद्ध्यभावेन विविधं तृष्यन्तोभवन् । तृषा पिपासायां दैवादिकः ।</p>
<h3 id="मनतर-85">मन्त्रः</h3>
<p>त इ॒मँल्लो॒कम्पुन॑रभ्य॒वेत्या॒ग्निमा॒धायै॒तान् होमा॑नजुहवुः।<br>
त आ᳚र्ध्नुवन् ।<br>
ते सु॑व॒र्गँल्ल्लो॒कमा॑यन् ।</p>
<h4 id="टक-81">टीका</h4>
<p>ततस्ते पुनरपि इममेव लोकमभ्यवेत्य अभ्यावृत्य तृतीयमग्निमाधाय एतान् &lsquo;लेकः&rsquo; इत्यादीन् होमानजुहवुः ऋद्धाः स्वगं गताः ।</p>
<h3 id="मनतर-86">मन्त्रः</h3>
<p>यᳶ प॑रा॒चीन॑म्पुनरा॒धेया॑द॒ग्निमा॒दधी॑त &hellip;<br>
स ए॒तान् होमा᳚ञ्जुहुयात् ।</p>
<h4 id="टक-82">टीका</h4>
<p>य इत्यादि । पराचीनं पुनराधेयात् पुनराधेयानन्तरं तृतीयमित्यर्थः ।</p>
<h3 id="मनतर-87">मन्त्रः</h3>
<p>यामे॒वाऽऽदि॒त्या ऋद्धि॒मार्ध्नु॑व॒न्तामे॒वर्ध्नो॑ति ॥ [16]</p>
<h4 id="टक-83">टीका</h4>
<p>यामित्यादि । अयमृध्नोतिः ऋद्धौ च वर्तते यथा ऋध्नुवन्तीति । ऋद्धिकर्मिकायां च प्राप्तौ ऋद्धिमार्ध्नुवन्निति । तत्र पोषं पुष्णातीतिवत्प्राप्तिमात्रप्रवृत्तिर्द्वितीयो द्रष्टव्यः ॥</p>
<p>इति पञ्चमे चतुर्थोनुवाकः ॥</p>
<h2 id="अगनहतरङगसयगनयपसथनसय-मनतर-बरहमणन-च">अग्निहोत्राङ्गस्याग्न्युपस्थानस्य मन्त्रा ब्राह्मणानि च</h2>
<h2 id="अनवक-५-आहवनयपसथनमनतर">अनुवाकः ५ आहवनीयोपस्थानमन्त्राः</h2>
<h3 id="मनतर-88">मन्त्रः</h3>
<p>उ॒प॒प्र॒यन्तो॑ अध्व॒रम्मन्त्रँ॑व्वोचेमा॒ग्नये᳚ ।<br>
आ॒रे अ॒स्मे च॑ शृण्व॒ते  ॥</p>
<p>###॥ अग्न्युपस्थानकाण्डं अग्न्यार्षम् ॥</p>
<h4 id="टक-84">टीका</h4>
<p>1आहवनीयमुपतिष्ठते - उपप्रयन्त इति षड्भिः । &lsquo;षड्भिरुत्तराभिरुपतिष्ठते&rsquo; इत्यादि ब्राह्मणम् । प्रथमा गायत्री ॥ उपप्रयन्तः उपेत्य प्रकर्षेण गच्छन्तः अध्वरं यज्ञं अविच्छेदेन गच्छन्तः कुर्वन्तो वयं मन्त्रं वोचेमेत्याशास्यते, उपस्थानमन्त्रस्य वक्तारो भूयास्मेति । वचेराशिषि लिञ् &lsquo;लियङाशिष्यङ्&rsquo; ' वच उम्&rsquo; । अग्नये अग्न्यर्थम् । कीदृशायाग्नये आरे दूरे च अस्मे अस्माकं शृण्वते श्रुत्वा वचनार्थं कुर्वते सर्वदा तं मन्त्रं वोचेम उच्यास्मेत्यविच्छेदेन आशास्यते ॥</p>
<h3 id="मनतर-89">मन्त्रः</h3>
<p>अ॒स्य प्र॒त्नामनु॒ द्युतꣳ॑ शु॒क्रन्दु॑दुह्रे॒ अह्र॑यः ।<br>
पय॑स्सहस्र॒सामृषि᳚म्  ॥</p>
<h4 id="टक-85">टीका</h4>
<p>2द्वितीया - अस्य प्रत्नामिति गायत्री ॥ अस्याग्नेः प्रत्नां पुरातनीं अनुद्युतम् । अनुद्युदिति दीप्तिनाम । सम्पदादिलक्षणः क्विप् । गोस्थानीयां दुदुह्रे दुहन्ति । छान्दसे लिटि &lsquo;इरयो रे&rsquo; इति रे आदेशः ।अह्रयः अह्रियः अलज्जमाना ऋत्विजः । जिह्रतेः कर्तरि क्विप् । व्यत्ययेन ह्रस्वत्वम् । औणादिको वा डिप्रत्ययः । अह्नोतेर्वा क्रिन्प्रत्ययः । ज्ञातार उच्यन्ते । किं दुदुह्रे? शुक्रं सारं निर्मलं वा पयः उदकम् । दीप्तिर्विशेष्यते - सहस्रसां बहुनो धनस्य सनित्रीं सम्भक्त्रीं ऋषिं अर्षणिं दृष्टिम् । सनोतेः &lsquo;जनसनखन&rsquo; इति विट्, &lsquo;विड्वनोः&rsquo; इत्यात्वम् । तस्माद्वयमप्यनेनोपस्थानेन तां दुह्म इति ॥</p>
<h3 id="मनतर-90">मन्त्रः</h3>
<p>अ॒ग्निर्मू॒र्धा दि॒वᳵ क॒कुत्पति॑ᳶ पृथि॒व्या अ॒यम् ।<br>
अ॒पाꣳ रेताꣳ॑सि जिन्वति ॥</p>
<h4 id="टक-86">टीका</h4>
<p>3तृतीया - अग्निरिति गायत्री ॥ अयमग्निर्मूर्धा प्रधानभूतः दिवः द्युलोकस्य ककुत् उच्छ्रितः आत्मेत्यर्थः अर्यमात्मना दिवो मूर्धत्वेन वतत इति । अयमेव पृथिव्याः पतिः पाता; अग्निर्हि पृथिव्यात्मना वर्तते । सोयमपां रेतांसि कार्यभूतानि स्थावरजङ्गमाख्यानि माध्यमिकाग्निरूपेण जिन्वति वृष्ट्या तर्पयति । &lsquo;ऊडिदम्&rsquo; इति षष्ठ्या उदात्तत्वम् । &lsquo;उदात्तयणः&rsquo; इति पृथिव्याः ॥</p>
<h3 id="मनतर-91">मन्त्रः</h3>
<p>अ॒यमि॒ह प्र॑थ॒मो धा॑यि धा॒तृभि॒र्होता॒ यजि॑ष्ठो अध्व॒रेष्वीड्यः॑ ।<br>
यमप्न॑वानो॒ भृग॑वो विरुरु॒चुर्वने॑षु चि॒त्रँव्वि॒भुवँ॑व्वि॒शेवि॑शे  ॥</p>
<h4 id="टक-87">टीका</h4>
<p>4चतुर्थी - अयमिहेति जगती ॥ अयमग्निः प्रथमः प्रधानभूतः धायि धार्यतेस्माभिः धातृभिः धारणाय यतमानैः होता आह्वाता देवानां यजिष्ठः यष्टृतमः । मनुष्यहोतॄनपेक्ष्य प्रकर्षः । यष्टृशब्दात् &lsquo;तुश्छन्दसि&rsquo; इतीष्ठनि &lsquo;तुरिष्ठेमे यस्सु&rsquo; इति टिलोपः । अध्वरेषु यज्ञेषु ईड्यः स्तुत्यः । &lsquo;ईडवन्द&rsquo; इत्याद्युदात्तत्वम् । अयमित्युक्तम्; कीदृशोयमित्याह - यं चित्रं चायनीयं विभुवं व्याप्तिमन्तम् । तन्वादित्वादुवङ् । भृगवः विरुरुचुः विविधं रोचयामासुः । ण्यन्ताल्लिटि &lsquo;बहुलमन्यत्रापि&rsquo; इति णिलुक् । कीदृशाः अप्नवानः अप्न इति कर्मनाम तद्वन्तः । &lsquo;छन्दसीवनिपौ&rsquo; इति मत्वर्थीयो वनिप् । यद्वा - अप्नवानो भृगुविशेषः । यथाहुः -&lsquo;भार्गवच्यावनाप्नवानौर्वजामदग्न्य&rsquo; इति । व्यत्ययेनैकवचनम् । विरुरुचुः वनेषु आश्रमेषु । किमर्थं? विशेविशे मनुष्यायमनुप्याय सर्वो मनुष्योभ्युदयेन युज्येतेति । यद्वा - विभक्तिव्यत्ययः; विशिविशि व्याप्तवन्तमिति । &lsquo;सावेकाचः&rsquo; इति विश इति चतुर्थ्या उदात्तत्वम् । अयमेवं महानुभावो अस्मान्मृडयत्विति शेषः ॥</p>
<h3 id="मनतर-92">मन्त्रः</h3>
<p>उ॒भा वा॑मिन्द्राग्नी आहु॒वध्यै᳚ [17] उ॒भा राध॑सस्स॒ह मा॑द॒यध्यै᳚ ।<br>
उ॒भा दा॒तारा॑वि॒षाꣳ र॑यी॒णामु॒भा वाज॑स्य सा॒तये॑ हुवे वाम्  ॥</p>
<h4 id="टक-88">टीका</h4>
<p>5उभा वामिति पञ्चमी - प्रथमे प्रश्ने पठिता व्याख्याता च ॥</p>
<ul>
<li>उ॒भा वा॑मिन्द्राग्नी आहु॒वध्या॑ उ॒भा राध॑सस्स॒ह मा॑द॒यध्यै᳚ ।<br>
उ॒भा दा॒तारा॑वि॒षाꣳ र॑यी॒णामु॒भा वाज॑स्य सा॒तये॑ हुवे वाम् ।।</li>
<li>टीका) &lsquo;प्रजापतिः प्रजा असृजत तास्सृष्टा इन्द्राग्नी अपागूहताम्&rsquo; (तै.सं. 2.2.1) इति प्रश्ने काम्या इष्टय आम्नाताः । तत्र &lsquo;ऐन्द्राग्नमेकादशकपालं निर्वपेत्प्रजाकामः&rsquo; । इति प्रथमा । तस्यामियं पुरोनुवाक्या - उभा वामिन्द्राग्नी इति त्रिष्टुप्चतुष्पदा ॥<br>
अयं च सर्वोऽनुवाको वैश्वदेवकाण्डम् । हे इन्द्राग्नी वां उभा उभौ । द्वितीयाद्विवचनस्य &lsquo;सुपां सुलुक्&rsquo; (पा.सू. 7.1.39) इत्याकारः &lsquo;एकादेश उदात्तेनोदात्तः&rsquo; (पा.सू. 8.2.5) इत्युदात्तत्वमेकादेशस्य । हुव इति वक्ष्यमाणेन सम्बन्धः, युवां आह्वयामि ।<br>
किमर्थं ? - आहुवद्ध्यै आभिमुख्येन होतुं आहुतिप्रदानेनाराधयितुम् । जुहोतेः &lsquo;तुमर्थे सेसेनसेऽसेन्क्सेक्सेनध्यैअध्यैन्कध्यैकध्यैन्शध्यैशध्यैन्तवैतवेङ्तवेनः&rsquo; (पा.सू. 3.4.9) इति कध्यैप्रत्ययः । किञ्च - राधः ओदनं हविर्लक्षणम् । &lsquo;सुपां सुपो भवन्ति&rsquo; (पा.भा. 7.1.39) इति तृतीयार्थे षष्ठी, हेतौ वा पञ्चमी । उभा युवां सहैव यौगपद्येनैव नैकैकश्येन राधसा मादयद्ध्यै मादयितुं सहैव तर्पयितुं वा आह्वयामि । मदेर्ण्यन्तात्तेनैव सूत्रेण (पा.सू. 3.4.9) शध्यै प्रत्ययः सार्वधातुकत्वाण्णिलोपो (पा.सू. 6.4.51) न क्रियते ।<br>
अनयोरेवाह्वाने कारणमाह - युवामेव ह्युभौ इषां अन्नानां रयीणां धनानां क्षेत्रपुत्रपश्वादीनां दातारौ । &lsquo;सावेकाचः&rsquo; (पा.सू. 6.1.168) इति &lsquo;नामन्यतरस्याम्&rsquo; (पा.सू. 6.1.177) इति च षष्ठीबहुवचनस्योदात्तत्वम् । तस्माद्वाजस्यान्नस्य सातये लाभाय । &lsquo;ऊतियूति&rsquo; (पा.सू. 3.3.97) इत्यादिना उदात्तः क्तिन्निपातितः, &lsquo;जनसनखनां सञ्झलोः&rsquo; (पा.सू. 6.4.42) इत्यात्वम् । तौ तादृशौ उभौ युवां हुवे आह्वयामि । ह्वयतेः &lsquo;बहुळं छन्दसि&rsquo; (पा.सू. 2.4.73) इति शपो लुक्, &lsquo;ह्वस्सम्प्रसारणम्&rsquo; (पा.सू. 6.1.32), &lsquo;अभ्यस्तस्य च&rsquo; (पा.सू. 6.1.33), &lsquo;बहुळं छन्दसि&rsquo; (पा.सू. 6.1.34) इति सम्प्रसारणम् ॥</li>
</ul>
<p>इन्द्राग्नी उभौ युवां, द्वितीयाद्विवचनम् । आहुवे आह्वयामि । किमर्थं? आहुवध्यै आभिमुख्येन होतुं उपस्थानेनाराधयितुमित्यर्थः । इह जुहोतिस्स्तुतिकर्मा ।<br>
किञ्च - राधसः रायो धनं हविर्लक्षणं स्तुतिर्वा । तृतीयार्थे षष्ठी । हेतौ वा पश्चमी । उभौ युवां सहैव नैकैकशः राधसः मादयध्यै मादयितूं सहैव तर्पयितुमाह्वयामि । अनयोरेवाह्वाने हेतुमाह - उभेति । युवामेव ह्युभौ इषामन्नानां रयीणां धनानां क्षेत्रपुत्रपश्वदीनां दातारौ । तस्माद्वाजस्यान्नस्य सातये लाभाय प्राप्त्यै तादृशावुभौ वां युवां हुवे आह्वयामि स्तौमि ॥</p>
<h3 id="मनतर-93">मन्त्रः</h3>
<p>अ॒यन्ते॒ योनि॑र्‌ऋ॒त्वियो॒ यतो॑ जा॒तो अरो॑चथाः ।<br>
तञ्जा॒नन्न॑ग्न॒ आ रो॒हाथा॑ नो वर्धया र॒यिम् ॥</p>
<h4 id="टक-89">टीका</h4>
<p>6अथ षष्ठी - अयं त इत्यनुष्टुप् ॥ हे अग्ने अयं ते तव योनिः कारणं गार्हपत्य उच्यते नात्रारणिः । ऋत्वियः ऋतुः प्राप्तोस्येति । &lsquo;छन्दसि घस्&rsquo; इति घस् । ऋतावृताविज्यत इत्यर्थः । यतस्त्वं जातोऽरोचथाः दीप्यसे । छान्दसो लङ् । तं योनिं जानन् त्वं ममायं योनिरित्यवगच्छन् आरोह । आश्रय मा कदाचिदपि मुचः । अथ नोस्माकं रयिं धनं वर्धय । सांहितिकं दीर्घत्वं छान्दसं । &lsquo;निपातस्य च&rsquo; इत्यथशब्दस्य ॥</p>
<h3 id="मनतर-94">मन्त्रः</h3>
<p>अग्न॒ आयूꣳ॑षि पवस॒ आ सु॒वोर्ज॒मिष॑ञ्च नः ।<br>
आ॒रे बा॑धस्व दु॒च्छुना᳚म्  ॥</p>
<h4 id="टक-90">टीका</h4>
<p>7अथ सप्तम्याद्याष्षडपि गायत्र्यः व्याख्याताश्च &lsquo;त्वमग्ने रुद्रः&rsquo; इत्यत्र ।</p>
<ul>
<li>[ &lsquo;अग्नये पवमानाय पुरोडाशमष्टाकपालं निर्वपेदग्नये पावकायाग्नये शुचये ज्योगामयावी&rsquo; इत्यस्ति त्रिहविष्कोष्टिः । तत्राग्नये पवमानायेत्यस्य पुरोनुवाक्या - अग्न आयूंषीति गायत्री ॥<br>
हे अग्ने आयूंषि जीवनान्यन्नानि वास्मदीयानि त्वं खलु पवसे शोधयसि, यथा वर्धन्ते, यथा वा न क्षीयन्ते । अत ऊर्जं रसं क्षीरादिकमिषमन्नं चास्मभ्यमासुव आभिमुख्येन सुव प्रेरय उत्पादयेत्यर्थः । आरे दूरे नीत्वा बाधस्व बाधय नाशय दुच्छुनामुपद्रवं ज्योगामयावित्वलक्षणम् । &lsquo;उत यदीतासुर्भवति जीवत्येव&rsquo; `इति ब्राह्मणम् ॥]</li>
</ul>
<p>सप्तमी - हे अग्ने आयूंषि जीवनानि अन्नानि वा जीवितकाल इति अस्मदीयान्यायूंषि जविच्छरीरवृत्तिसाधनानि पवसे पवस्व शोधय निर्दोषाणि देहि यथा वर्धन्ते यथा च न क्षीयन्ते य[त]था ऊर्जं रसं क्षीरादिकं रसं इषमन्नं च नः अस्मभ्यं आसुव अनुजानीहि आभिमुख्येनोत्पादय । आरे दूरेण बाधस्व अपगमय दुच्छुनां अलक्ष्मीम् ॥</p>
<h3 id="मनतर-95">मन्त्रः</h3>
<p>अग्ने॒ पव॑स्व॒ स्वपा॑ अ॒स्मे वर्च॑स्सु॒वीर्य᳚म् ।<br>
दध॒त्पोषꣳ॑ र॒यिं [18]  मयि॑ ।।</p>
<h4 id="टक-91">टीका</h4>
<p>8अष्टमी - हे अग्ने स्वपाः शोभनकर्मा त्वम् । अस्मे अस्मभ्यं सुवीर्यं शोभनवीर्ययुक्तं पुत्रादिकं वर्चो बलमन्नं वा पवस्व शोधय । मयि पोषं पुष्टिं अभित[भिमत]वृद्धिं रयिं धनं च दधत् स्थापयन् ॥</p>
<ul>
<li>[ तत्रैव याज्या - अग्ने पवस्वेति गायत्री ॥ हे अग्ने स त्वं पवस्व स्वपाः शोभनकर्मा । &lsquo;सोर्मनसी अलोमोषसी&rsquo; इत्युत्तरपदाद्युदात्तत्वम् । अस्मे अस्मभ्यम् । &lsquo;सुपां सुलुक्&rsquo; इति शेआदेशः । वर्चः बलं, सुवीर्यं शोभनवीर्ययुक्तं पवस्व शोधय वर्धय । &lsquo;वीरवीर्यौ च&rsquo; इत्युत्तरपदाद्युदात्तत्वम् । अग्ने इत्यस्याविद्यमानत्वात् पवस्वेति न निहन्यते । किं कुर्वन्नित्याह - पोषं पुष्टिं रयिं धनं च मयि दधत् धारयन् स्थापयन् वर्चो मे धेहीति । &lsquo;अभ्यस्तानामादिः&rsquo; इत्याद्युदात्तत्वम् । &lsquo;यदग्नये पवमानाय निर्वपति पुनात्येवैनम्&rsquo; `इति ब्राह्मणम् ॥</li>
</ul>
<h3 id="मनतर-96">मन्त्रः</h3>
<p>अग्ने॑ पावक रो॒चिषा॑ म॒न्द्रया॑ देव जि॒ह्वया᳚ ।<br>
आ दे॒वान् व॑ख्षि॒ यख्षि॑ च  ॥</p>
<h4 id="टक-92">टीका</h4>
<p>9नवमी - हे अग्ने पावक शोधक रोचिषा रोचमानया मन्द्रया मदयित्र्या हर्षणशीलया जिह्वया हे देव क्रीडादियुक्त देवानिहावह च यज च ॥</p>
<ul>
<li>[अग्नये पावकायेत्यस्य पुरोनुवाक्या - अग्ने पावकेति गायत्री ॥ हे अग्ने पावक शोधक । &lsquo;नामन्त्रिते समानाधिकरणे&rsquo; इति पूर्वस्याविद्यमानवत्त्वनिषेधात्परमामन्त्रितं निहन्यते । रोचिषा रोचनशीलया मन्द्रया श्लक्ष्णया मदनशीलया वा हे देव जिह्वया त्वदीयया वाचा वा देवानावक्षि आवह आह्वय यक्षि च यज च । उभयत्रापि लेटि &lsquo;बहुलं छन्दसि&rsquo; इति शपो लुक्, तिङः परत्वाद्यक्षीति न निहन्यते, &lsquo;चादिषु च&rsquo; इति द्वितीया तिङ्विभक्तिर्न निहन्यते । इष्ट्वा च देवान्यजमानस्य अभिमतं रसं सम्पादयेति भावः । &lsquo;पूत एवास्मिन्नन्नाद्यं दधाति&rsquo; ` इति च ब्राह्मणम् ॥]</li>
</ul>
<h3 id="मनतर-97">मन्त्रः</h3>
<p>स न॑ᳶ पावक दीदि॒वोऽग्ने॑ दे॒वाꣳ इ॒हाऽऽव॑ह ।<br>
उप॑ य॒ज्ञꣳ ह॒विश्च॑ नः  ॥</p>
<h4 id="टक-93">टीका</h4>
<p>10दशमी - हे अग्ने पावक दीदिवः अस्मदर्थं दीप्यमान त्वं इहास्मिन् कर्मणि देवानावह । नः अस्माकं च हविः उपयज्ञं यज्ञस्य समीपं प्रापय । यद्वा - नः अस्माकमिमं यज्ञं च हविश्चाग्निहोत्रलक्षणं उपवह देवेभ्यः स त्वमुपहर देवान्प्रापयेत्यर्थः ॥</p>
<ul>
<li>[ तत्रैव याज्या - स नः पावकेति गायत्री ॥ हे अग्ने पावक शोधक दीदिवः दीप्यमानः । &lsquo;छन्दसि लुङ्लङ्लिटः&rsquo; इति दिवेर्लिट् &lsquo;क्वसुश्च&rsquo; इति क्वसुरादेशः, &lsquo;वस्वेकाजाद्घसाम्&rsquo; इति नियमादिडभावः, वलि लोपः, तुजादित्वादभ्यासस्य दीर्घ&rsquo;, &lsquo;उगिदचाम्&rsquo; इति नुम्, &lsquo;मतुवसोः&rsquo; इति रुत्वम् । स त्वं नः अस्माकमिहास्मिन्कर्मणि देवानावह । आहूय च नः अस्माकमिमं यज्ञं च हविश्च उपावह देवेभ्य उपहर देवान्प्रापयेत्वर्थः । देवानित्यस्व नकारस्य संहितायां पूर्ववद्रुत्वानुनासिकानुस्वाराः ॥ ]</li>
</ul>
<h3 id="मनतर-98">मन्त्रः</h3>
<p>अ॒ग्निश्शुचि॑व्रततम॒श्शुचि॒र्विप्र॒श्शुचि॑ᳵ क॒विः ।<br>
शुची॑ रोचत॒ आहु॑तः  ॥</p>
<h4 id="टक-94">टीका</h4>
<p>11एकादशी - अयमग्निश्शुचिव्रततमः स्वयमेव तावत् शुद्धसत्कर्मतमः विप्रत्वान्मेधावित्वाच्च शुचिः । कवित्वात्क्रान्तदर्शनत्वाच्च शुचिः; वशीकृतवाङ्मयत्वाद्वा । एवं सर्वात्मना आहुतः शास्त्रोक्तवर्त्मनाऽस्माभिराहुतः प्रतीतहविर्लक्षणोयं रोचते तेजिष्ठो भवति ॥</p>
<ul>
<li>[ &lsquo;अग्नये शुचये&rsquo; इत्यस्य पुरोनुवाक्या - अग्निश्शुचिव्रततम इति गायत्री ॥ अयमग्निस्स्वयमेव तावत् शुचिव्रततमः शुद्धकर्मतमः शुद्धान्नतमो वा । अग्नित्वादेव सर्वमेतत्सम्बन्धि शुद्धमित्यर्थः । किञ्च - यस्मादयं विप्रः मेधावी ब्राह्मणो वा ततोपि शुचिश्शुद्धः; तदस्य द्वितीयं शुद्धिकारणमित्यर्थः । किञ्च - यतश्चायं कविः क्रान्तदर्शनः वशीकृतवाङ्मयो वा ततश्च शुचिश्शुद्धः ; तृतीयमिदं शुद्धिकारणम् । अथ चतुर्थमुच्यते - यस्मादयमाहुतः मर्यादया शास्त्रोक्तविधिना हुतस्ततोपि हेतोरिदानीं शुचिर्भूत्वा रोचते । &lsquo;गतिरनन्तरः&rsquo; इति पूर्वपदप्रकृतिस्वरत्वं ॥]</li>
</ul>
<h3 id="मनतर-99">मन्त्रः</h3>
<p>उद॑ग्ने॒ शुच॑य॒स्तव॑ शु॒क्रा भ्राज॑न्त ईरते ।<br>
तव॒ ज्योतीꣳ॑ष्य॒र्चयः॑  ॥</p>
<h4 id="टक-95">टीका</h4>
<p>12द्वादशी - हे अग्ने तव शुचयः तेजांसि शुक्राः निर्मलाः भ्राजन्तः दीप्यमानाः उदीरते उद्गच्छन्ति तवैव स्वभूतानि सर्वाण्यादित्यादीनि ज्योतींषि । अर्चयः अर्चयितारः यागादिभिराराधयितारः ज्योतींषि भवन्ति ज्योतीरूपास्सम्पद्यन्ते । एवम्महानुभावस्त्वमस्मदभिमतं क्षिप्रं प्रयच्छेति भावः ॥</p>
<ul>
<li>[ तत्रैव याज्या - उदग्ने इति गायत्री ॥ हे अग्ने तव शुक्रास्तेजोविशेषाः शुचयश्शुद्धाः भ्राजन्तो दीप्यमानाः । व्यत्ययेन परस्मैपदम् । उदीरते उद्गच्छन्ति । ईर गतौ आदादिकः अनुदात्तेत् &lsquo;आत्मनेपदेष्वनतः&rsquo; इत्यदादेशः । किञ्च – तवैव स्वभूतानि सर्वाणि तानि ज्योतींषि अर्चयः अर्चिषश्च त्वदीया एव । यद्वा - तवार्चयः अर्चयितारः यागादिभिराराधयितारः ज्योतींषि भवन्ति ज्योतीरूपास्सम्पद्यन्ते । अर्चेर्ण्यन्तात् &lsquo;अच इः&rsquo; इतीप्रत्ययः । यत एवं महाप्रभावस्त्वं तस्मादस्मदभिमतं शीघ्रं सम्पादयेति भावः ॥]</li>
</ul>
<h3 id="मनतर-100">मन्त्रः</h3>
<p>आ॒यु॒र्दा अ॑ग्ने॒ऽस्यायु॑र्मे [19]  दे॒हि ।</p>
<h4 id="टक-96">टीका</h4>
<p>13तत्राहवनीयमेवोपतिष्ठते - आयुर्दा इति ॥ हे अग्ने त्वमायुर्दाः आयुषोन्नस्य जीवितस्य वा दातासि तस्मादायुर्मे देहि । एरवमुत्तरत्रापि द्रष्टव्यम् ।</p>
<h3 id="मनतर-101">मन्त्रः</h3>
<p>व॒र्चो॒दा अ॑ग्नेऽसि॒ वर्चो॑ मे देहि ।</p>
<h4 id="टक-97">टीका</h4>
<p>वर्चो बलं दीप्तिर्वा ।</p>
<h3 id="मनतर-102">मन्त्रः</h3>
<p>तनू॒पा अ॑ग्नेऽसि त॒नुव॑म्मे पा॒हि ।</p>
<h4 id="टक-98">टीका</h4>
<p>तनूनां शरीराणां पाता तनूपाः । सर्वत्र &lsquo;आतो मनिन्&rsquo; इति विच् ।</p>
<h3 id="मनतर-103">मन्त्रः</h3>
<p>अग्ने॒ यन्मे॑ त॒नुवा॑ ऊ॒नन्तन्म॒ आ पृ॑ण ।</p>
<h4 id="टक-99">टीका</h4>
<p>हे अग्ने ऊनं विकलीभूतं छिन्नं भिन्नं ॥ यन्मे तनुवाः तन्वा ऊनं तन्मे त्वां भजमानस्य आपृण आपूरय । यद्वा - यन्मे तन्वाः तनुस्थानीयानां प्रजानां पशूनां ऊनं तदापूरय । पृण प्रीणने अत्रापूरणे वर्तते । तन्वादीनां छन्दसि बहुलम्&rsquo; इत्युवङादेशः ॥</p>
<h3 id="मनतर-104">मन्त्रः</h3>
<p>चित्रा॑वसो स्व॒स्ति ते॑ पा॒रम॑शी॒य ।</p>
<h4 id="टक-100">टीका</h4>
<p>14रात्रिमुपतिष्ठते - चित्रावसो इति ॥ चित्राः नानारूःपाः चायनीया वा । वसवो वसून्यावसनानि वस्तारो वा यस्यां सा चित्रावसुः रात्रिः । सांहितिकं दीर्घत्वम् । त्वयि वसन्ति सर्वेपि सुखेन अतोहम्पि ते तव पारं समाप्तिं व्युष्टिं स्वस्ति अविनाशेन सुखेन अशीय प्राप्नुयां त्वत्प्रमोदेन । अश्नोतेर्लिङि शपो लुक् ॥</p>
<h3 id="मनतर-105">मन्त्रः</h3>
<p>इन्धा॑नास्त्वा श॒तꣳ हिमा᳚ द्यु॒मन्त॒स्समि॑धीमहि ।</p>
<h4 id="टक-101">टीका</h4>
<p>15आहवनीये समिधमादधाति - इन्धाना इति सप्तपदया शक्वर्या ॥ हे अग्ने इन्धानाः ज्वलन्तः । &lsquo;विभाषा वेण्विन्धानयोः&rsquo; इत्याद्युदात्तत्वम् । शतं हिमाः संवत्सरान् हेमन्तान्वा । हिमा इति ऋतोस्स्त्रीलिङ्गत्वं वर्षा इति [इति वत्] । वर्षशतेन शतं हेमन्ता भवन्तीति वर्षमेवाशंसितम् । शिशिरे शीतेन हेमन्ते प्रजानां पीडनात् तेन लक्ष्यते संवत्सरः । यदा हिमशब्देन हेमन्तऋतुर्लक्ष्यते स च मत्वर्थीयाच्प्रत्ययान्तः स स्त्रियां वर्तते । द्युमन्तः दीप्तिमन्तः । &lsquo;ह्रस्वनुड्भ्याम्&rsquo; इति मतुप उदात्तत्वम् । समि धीमहि सम्यक् दीपयामः त्वामिन्धाना वयमपि द्युमन्तस्समिधीमहि । पूर्ववच्छपो लुक्।</p>
<h3 id="मनतर-106">मन्त्रः</h3>
<p>वय॑स्वन्तो वय॒स्कृतँ॒य्यश॑स्वन्तो यश॒स्कृतꣳ॑ सु॒वीरा॑सो॒ अदा᳚भ्यम् ।</p>
<h4 id="टक-102">टीका</h4>
<p>ततश्च त्वत्प्रसादाद्वयस्वन्तोन्नवन्तो वयमायुष्मन्तो वा; वयोनामायुषोंशः । वयस्कृतं वयस्कर्तारं संपूर्णवयसो दातारं त्वाम् । &lsquo;अतः कृकमि&rsquo; इति सत्वम् । यशस्वन्तः सत्कीर्तिमन्तो वयं त्वत्समाराधनेन त्वां यशस्कृतम् । गतम् । सुवीरासः कल्याणपुत्रादिका वयम् । &lsquo;आज्जसेरसुक्&rsquo; । &lsquo;वीरवीर्यौ च&rsquo; इत्युत्तरपदाद्युदात्तत्वम् । अदाभ्यं अनुपहिंसितं बाधितुमशक्यं त्वां सपत्नदम्भनं सपत्नानां अनिष्टानां विनाशयितारं स्वयं केन चिदप्यदाभ्यम् । दभिः प्रकृत्यन्तरमस्तीत्याहुः । अतो ण्यत् ।</p>
<h3 id="मनतर-107">मन्त्रः</h3>
<p>अग्ने॑ सपत्न॒दम्भ॑नँ॒व्वर्षि॑ष्ठे॒ अधि॒ नाके᳚ ॥</p>
<h4 id="टक-103">टीका</h4>
<p>वर्षिष्ठे वृद्धतमे नाके सुखैकरूपे अस्मिन् स्थाने स्वर्गसदृशे अधि उपरि त्वामिन्धाना वयमीदृशा भूयास्मेति । प्रियस्थिरादिना वृद्धशब्दस्य वर्षादेशः ॥</p>
<h3 id="मनतर-108">मन्त्रः</h3>
<p>सन्त्वम॑ग्ने॒ सूर्य॑स्य॒ वर्च॑साऽगथा॒स्समृषी॑णाꣳ स्तु॒तेन॒ सम्प्रि॒येण॒ धाम्ना᳚ ।<br>
त्वम॑ग्ने॒ सूर्य॑वर्चा असि॒ सम्मामायु॑षा॒ वर्च॑सा प्र॒जया॑ सृज ॥ [20]</p>
<h4 id="टक-104">टीका</h4>
<p>16पुनरुपतिष्ठते - सं त्वमग्न इति । इयं जगती वृद्धपदा ॥ हे अग्ने त्वं सूर्यस्य वर्चसा दीप्त्या समगथाः सङ्गच्छसे । छान्दसो लुङ्, &lsquo;समो गमृच्छि&rsquo; इत्यात्मनेपदम् &lsquo;मन्त्रे घस&rsquo; इति च्लेर्लुक्, &lsquo;वागमः&rsquo; इति सिचः कित्त्वम् । ऋषीणां मन्त्रद्रष्टॄणां मन्त्राणां वा स्तुतेन स्तुत्या च समगथाः इत्येव । प्रियेण च धाम्ना स्थानेनाहवनीयेन समगथाः सम्पृक्तोसि । यस्मादेवं तस्मात् हे अग्ने त्वं सूर्यवर्चाः सूर्येण तुल्यतेजा असि । यद्वा - सूर्यस्य वर्चस्त्वमसि । स त्वं मां त्वाम्प्रपन्नमायुषा शतायुष्ट्वेन वर्चसा प्रजया च सत्पुत्रपौत्रादिपरम्परया संसृज सङ्गमय ॥</p>
<p>इति पञ्चमे अग्न्युपस्थानन्नाम पञ्चमोनुवाकः ॥</p>
<h2 id="अनवक-६-सपरकरगरहसपतयहवनययरपसथनमनतर">अनुवाकः ६ सपरिकरगार्हस्पत्याहवनीययोरुपस्थानमन्त्राः</h2>
<h3 id="मनतर-109">मन्त्रः</h3>
<p>सम्प॑श्यामि प्र॒जा अ॒हमिड॑प्रजसो मान॒वीः ।<br>
सर्वा॑ भवन्तु नो गृ॒हे  ॥</p>
<h4 id="टक-105">टीका</h4>
<p>1गृहांश्च पशूंश्चोपतिष्ठते - सं पश्यामीति । तत्र प्रथमा गायत्री । शेषाणि यजूंषि &lsquo;मयि वो रायश्श्रयन्ताम्&rsquo; इत्यन्तानि ॥<br>
सं पश्यामि सम्यक् वः पश्यामि अहं प्रजाः गृहनिवासिनः पशून्; &lsquo;यावन्त एव ग्राम्याः पशवस्तानेवाव रुन्धे&rsquo; इति च ब्राह्मणम् । प्रजाशब्देन पशव उच्यन्ते । इडप्रजसः इडा गौः मनोः पुत्री वा । तस्याः प्रजा इडप्रजसः । सा वा यासां तथा ते सं पश्यामीति । यथोक्तम् - &lsquo;इडा वै मानवी&rsquo; &lsquo;साब्रवीदिडा मनुम्&rsquo; इत्यादि । &lsquo;ङ्यापोस्संज्ञाछन्दसोः&rsquo; इति ह्रस्वत्वम्, &lsquo;नित्यमसिच्प्रजामेधयोः&rsquo; इत्यत्र &lsquo;नित्यग्रहणमन्यत्रापि यथा स्यात्&rsquo; इत्युक्तत्वादसिच् समासान्तः, दासीभारादित्वात्पूर्वपदप्रकृतिस्वरत्वम् । यद्वा - इडायाः प्रजायन्त इति &lsquo;गतिकारकयोरिति पूर्वपदप्रकृतिस्वरत्वं च&rsquo; इत्यसुन्प्रत्ययान्ताद्धातोः अन्तलोपश्छान्दसः । डिद्वा प्रत्ययः कर्तव्यः । मानवीर्मनोरपत्यभूताः । जातिविशेषस्याविवक्षितत्वात् &lsquo;मनोर्जातौ&rsquo; इति न प्रवर्तते । सर्वास्ताः सर्वा अपि गवादयः प्रजाः नः अस्माकं गृहे एतस्मिन् स्थाने भवन्तु पशुपुत्रमित्रकलत्रादिसर्वसम्पदः सदा प्रभूतास्सन्तु । &lsquo;अस्मदो द्वयोश्च&rsquo; इति द्वितीये वाक्ये एकस्मिन्बहुवचनम् । यद्वा - पुत्रपौत्रादिसहितानामस्माकमिति वेदितव्यम् ॥</p>
<h3 id="मनतर-110">मन्त्रः</h3>
<p>[संयुक्तमन्त्रः - अम्भ॒स्स्थाम्भो॑ वो भख्षीय॒ मह॑स्स्थ॒ महो॑ वो भख्षीय॒ सह॑स्स्थ॒ सहो॑ वो भख्षी॒योर्ज॒स्स्थोर्जँ॑व्वो भख्षीय॒ रेव॑ती॒ रम॑ध्वम॒स्मिल्लोँ॒के᳚ऽस्मिन्गो॒ष्ठे᳚ऽस्मिन्ख्षये॒ऽस्मिन् योना॑वि॒हैव स्ते॒तो माऽप॑ गात ब॒ह्वीर्मे॑ भूयास्त ]</p>
<p>अम्भ॑स्स्थ।</p>
<h4 id="टक-106">टीका</h4>
<p>2अम्भस्स्थेत्यादि ॥ अम्भः अदनीयमुच्यते । &lsquo;अदेर्नुम्भश्च&rsquo; इत्यसुन् । अन्नमुच्यते । वाजसनेयिनां तु &lsquo;अन्धस्स्थ&rsquo; इति वा [इत्येव] पाठः । हे पशवः अन्धः स्थ भवथ । तद्धेतु त्वात्ताच्छब्द्यम् । अन्नस्य हेतवस्स्थ ।</p>
<h3 id="मनतर-111">मन्त्रः</h3>
<p>अम्भो॑ वो भख्षीय।</p>
<h4 id="टक-107">टीका</h4>
<p>तस्माद्वा युष्माकमम्भः क्षीराज्यादिरूपमदनीयं भक्षीय भजेयम् । भजेराशिषि लिङ् ।</p>
<h3 id="मनतर-112">मन्त्रः</h3>
<p>मह॑स्स्थ॒ महो॑ वो भख्षीय ।</p>
<h4 id="टक-108">टीका</h4>
<p>महः पूजा ब्रह्म वा महः तद्धेतवः स्थ यागादिद्वारेण । वः युष्माकं अदनीयं क्षीरादि भक्षीय ।</p>
<h3 id="मनतर-113">मन्त्रः</h3>
<p>सह॑स्स्थ॒ सहो॑ वो भख्षी॒य ।</p>
<h4 id="टक-109">टीका</h4>
<p>सहो बलं तद्धेतवः स्थ युष्माकं बलकरं घृतादि भक्षीय ।</p>
<h3 id="मनतर-114">मन्त्रः</h3>
<p>ऊर्ज॑स्स्थ, ऊर्जँ॑व्व भख्षीय ।</p>
<h4 id="टक-110">टीका</h4>
<p>ऊर्जः रसः क्षीरादि तद्धेतवः स्थ युष्माकमूर्जं बलकररसं भक्षीय । मह्यादिभ्योऽसुन् । ऊर्जयतेः क्विप् सम्पदादिलक्षणः ।</p>
<h3 id="मनतर-115">मन्त्रः</h3>
<p>रेव॑ती॒ रम॑ध्वम् ।</p>
<h4 id="टक-111">टीका</h4>
<p>हे रेवतीः रेवत्यः क्षीरादिना धनेन तद्वत्यः । &lsquo;रयेर्मतौ बहुलम्&rsquo; इति सम्प्रसारणम्, &lsquo;वाच्छन्दसि&rsquo; इति पूर्वसवर्णदीर्घत्वम् । रमध्वं प्रीयमाणा वर्तध्वम् । &lsquo;पशवो वै रेवतीः पशूनेवात्मन्रमयते&rsquo; इति ब्राह्मणम् ।</p>
<h3 id="मनतर-116">मन्त्रः</h3>
<p>अ॒स्मिन्लो॒के [अस्मिन् योनौ] +++( रमध्वम्‌)+++ ।<br>
अ॒स्मिन्गो॒ष्ठे [अस्मिन् योनौ] +++(रमध्वम्‌)+++ ।<br>
अ॒स्मिन्‌ ख्षये॒ऽस्मिन् योनौ᳚  +++(रमध्वम् )+++ ।</p>
<h4 id="टक-112">टीका</h4>
<p>अस्मिन्लोके पृथिव्याम् । &lsquo;ऊडिदम्&rsquo; इति विभक्तिरुदात्ता । अस्मिन् गोष्ठे गवां स्थाने व्रजे ।<br>
गावस्तिष्ठन्त्यस्मिन्निति &lsquo;सुपि स्थः&rsquo; इति कः, &lsquo;अम्बाम्ब&rsquo; इति मूर्धन्यः । अस्मिन् क्षये अस्मदीये । &lsquo;क्षयो निवासे&rsquo; इत्या द्युदात्तत्वम् । अस्मिन् योनौ रमध्वमिति सर्वत्र ।</p>
<h3 id="मनतर-117">मन्त्रः</h3>
<p>इ॒हैव स्त॑ ।</p>
<h4 id="टक-113">टीका</h4>
<p>इहैवास्मदीये लोकादौ स्त भूयास्त ।</p>
<h3 id="मनतर-118">मन्त्रः</h3>
<p>इ॒तो  माऽप॑ गात ।</p>
<h4 id="टक-114">टीका</h4>
<p>इतोस्मत्सकाशान्मापगात अपरक्ता मापगात न निर्गच्छत ।</p>
<h3 id="मनतर-119">मन्त्रः</h3>
<p>ब॒ह्वीर्मे॑ भूयास्त [21] ।</p>
<h4 id="टक-115">टीका</h4>
<p>अपि तु बह्वीः बह्व्यः पुत्रपुत्रादिमत्यो मम भूयास्त ॥</p>
<h3 id="मनतर-120">मन्त्रः</h3>
<p>[संयुक्तमन्त्रः - स॒ꣳ॒हि॒तासि॑ विश्वरू॒पीरा मो॒र्जा वि॒शाऽऽगौ॑प॒त्येनाऽऽरा॒यस्पोषे॑ण सहस्रपो॒षँव्व॑ᳶ पुष्यास॒म्मयि॑ वो॒ राय॑श्श्रयन्ताम् ॥  ]</p>
<p>स॒ꣳ॒हि॒तासि॑ ।<br>
विश्वरू॒पीरा मो॒र्जा  वि॑श।</p>
<h4 id="टक-116">टीका</h4>
<p>3अग्निहोत्रीवत्समभिमृशति - संहितेति ॥ संहिता संयुक्ता मात्रा असि भव । मात्रा वियुक्ता मा भूः । विश्वरूपीः नानारूपवती मत्वर्थीय ईकारः । सा त्वं मामूर्जा क्षीरादिना रसेन आविश । क्षीरादेर्दातृत्वेन मत्सम्बन्धिनी भव । &lsquo;सावेकाचः&rsquo; इत्यूर्जो विभक्तिरुदात्ता ।</p>
<h3 id="मनतर-121">मन्त्रः</h3>
<p>आ गौ॑प॒त्येन॑ +++(मामाविश)+++  ।<br>
आरा॒यस्पोषे॑ण +++(मामाविश )+++।</p>
<h4 id="टक-117">टीका</h4>
<p>गौपत्येन च मामाविशेत्येव । गवां पतिः स्वामी तद्भावो गोपत्यम् । पत्यन्तलक्षणो यत् । यथाहं गोपतिर्भवानि तथा मयि वर्तस्व । रायो धनस्य पोषेण पुष्ट्या च मामाविश मदीयानि धनानि पोषयन्ती स्वजन इव मम भव । &lsquo;ऊडिदम्&rsquo; इति रायो विभक्तिरुदात्ता । &lsquo;षष्ठ्याः पतिपुत्र&rsquo; इति सत्वम् ।</p>
<h3 id="मनतर-122">मन्त्रः</h3>
<p>स॒ह॒स्र॒पो॒षँव्व॑ᳶ पुष्यासम् ।</p>
<h4 id="टक-118">टीका</h4>
<p>किं बहुना, वः युष्माकं सहस्रपोषं बहुप्रकारमहं पुष्यासं पौष्कल्येनोद्भावयिषीय बह्वीनां युष्माकं सम्बन्धी भूयासम् । गोपोषं पुष्णातीतिवत् सामान्यवचनोन्यतरो द्रष्टव्यः ।</p>
<h3 id="मनतर-123">मन्त्रः</h3>
<p>मयि॑ वो॒ राय॑श्श्रयन्ताम्  ॥</p>
<h4 id="टक-119">टीका</h4>
<p>वः युष्माकं रायो धनानि क्षीरादीनि मयि श्रयन्तां अविच्छेदेन सन्ततं वर्धन्ताम् ॥</p>
<h3 id="गरहपतयपसथनमनतर">गार्हपत्योपस्थानमन्त्राः</h3>
<h3 id="मनतर-124">मन्त्रः</h3>
<p>उप॑ त्वाऽग्ने दि॒वेदि॑वे॒ दोषा॑वस्तर्धि॒या व॒यम् ।<br>
नमो॒ भर॑न्त॒ एम॑सि ।।</p>
<h4 id="टक-120">टीका</h4>
<p>4गार्हपत्यमुपतिष्ठते - उप त्वाग्न इति तिसृभिर्गायत्रीभिः । अग्ने त्वं न इति चतसृभिर्द्विपदाभिर्विराड्गायत्रीभिश्च । &lsquo;जागतगायत्राभ्यां विराड्गायत्री&rsquo; इति । &lsquo;गायत्रीभिरुपतिष्ठते&rsquo; इत्यादि  ब्राह्मणम् ।<br>
उप त्वेति प्रथमा ॥<br>
हे अग्ने वयं दिवेदिवे यत् दिनेदिने धिया प्रज्ञया कर्मणा वा त्वामुपेमसि उपेम उपगच्छामः &lsquo;इदन्तो मसि&rsquo; । किं कुर्वन्त इत्याह - दोषवस्तः रात्रावह्नि च सायं प्रातश्च नमो भरन्तः नमस्कारमाभरन्तः आहरन्तः नमस्कुर्वन्तः त्वामुपेम इति । त्वं चास्माकमुपकुर्विति शेषः । &lsquo;हृग्रहोर्भः&rsquo; । भरतिर्वा भौवादिकः भृञ भरणे इति । &lsquo;सुपाम् सुलुक्&rsquo; इति दिवसवाचिनो दिव्‌शब्दात्परस्य सप्तम्येकवचनस्य शे आदेशः । प्रगृह्यत्वं तु स्यात् । व्यत्ययेन वा चतुर्थी । &lsquo;ऊडिदम्&rsquo; इति विभक्तेरुदात्तत्वम् । &lsquo;अनुदात्तं च&rsquo; इति द्वितीयं निहन्यते । दोषावस्तरिति कार्तकौजपादिषु द्रष्टव्यः । &lsquo;सावेकाचः&rsquo; इति धियो विभक्तिरुदात्ता ॥</p>
<h3 id="मनतर-125">मन्त्रः</h3>
<p>राज॑न्तमध्व॒राणा᳚ङ्गो॒पामृ॒तस्य॒ दीदि॑विम् ।<br>
वर्ध॑मान॒ꣵ॒ स्वे दमे᳚  ॥</p>
<h4 id="टक-121">टीका</h4>
<p>5राजन्तमिति द्वितीया - राजन्तं दीप्यमानं अध्वराणां यज्ञानां गोपां गोप्तारम् । गोपायतेः क्विप् अतोलोपवलिलोपापृक्तलोपाश्च । ऋतस्य यज्ञस्य सत्यस्य च गोप्तारम् । यद्वा - अध्वराणां राजन्तं गोपां रक्षितारं स्वयं सर्वदा दीदिविं दीप्यमानम् । अथवा - अध्वराणां यज्ञानां राजानम् । ऋतस्य ऋतेन यज्ञेन सत्येन वा दीदिविं प्रकाशयितारं गोपां गवां पातारम् । अस्मिन्पक्षे अवग्रह उपपद्यते । &lsquo;दीर्घश्चाभ्यासस्य&rsquo; इति क्विन्प्रत्ययः । वर्धमानं समिद्भिर्हविर्भिश्र स्वे दमे नः गृहे अग्निहोत्रवेश्मनि । तं त्वामुपेमसीति ॥</p>
<h3 id="मनतर-126">मन्त्रः</h3>
<p>स न॑ᳶ पि॒तेव॑ सू॒नवेऽग्ने॑ सूपाय॒नो भ॑व ।<br>
सच॑स्वा नस्स्व॒स्तये᳚  ॥</p>
<h4 id="टक-122">टीका</h4>
<p>6स न इति ॥ हे अग्ने स त्वं नः अस्मभ्यं पितेव सूनवे तात इव पुत्राय सूपायनः सूपचरणः सुखेनोपचरणीयः परिचरणीयो वा भव । &lsquo;छन्दसि गत्यर्थेभ्यः&rsquo; इति युच् । शोभनोपायनो वा ।<br>
किञ्च - नः अस्मान् स्वस्तये अविनाशाय सचस्व सङ्गच्छस्व मा कदाचिदपि मुचः । &lsquo;अन्येषामपि दृश्येत&rsquo; इति संहितायां दीर्घत्वम् । स्वस्तय इति विभक्त्यन्तप्रतिरूपोव्ययः ॥</p>
<h3 id="मनतर-127">मन्त्रः</h3>
<p>अग्ने᳚ [22] त्वन्नो॒ अन्त॑मः ।<br>
उ॒त त्रा॒ता शि॒वो भ॑व वरू॒थ्यः॑  ॥</p>
<h4 id="टक-123">टीका</h4>
<p>7अग्ने त्वं न इति ॥ हे अग्ने त्वं नः अस्माकमन्तमः अन्तिकतमः सन्निकृष्टतमः । &lsquo;तमे तादेश्च&rsquo; इति तादिलोपः । उत अपिच त्राता रक्षकः भयेष्विति गम्यते । शिवः सुखकरः सर्वदा भव अस्माकं वरूथ्यः गृहे भवः नित्यसन्निहितः । दिगादित्वाद्यत् । वरूथाय गृहाय वा हितः वरूथ्यः । उगवादिर्द्रष्टव्यः ॥</p>
<h3 id="मनतर-128">मन्त्रः</h3>
<p>तन्त्वा॑ शोचिष्ठ दीदिवः ।<br>
सु॒म्नाय॑ नू॒नमी॑महे॒ सखि॑भ्यः  ॥</p>
<h4 id="टक-124">टीका</h4>
<p>8तं त्वेति ॥ शोचिष्ठ दीपयितृतम &lsquo;तुश्छन्दसि&rsquo; इतीष्ठन् । &lsquo;तुरिष्ठेमेयस्सु&rsquo; इति टिलोपः । यद्वा - शोचस्वितम । &lsquo;विन्मतोर्लुक्&rsquo; । हे दीदिवः दीप्यमान जिगीषन्वा । दिवेर्लिटः क्वसुरादेशः, &lsquo;तुजादीनाम्&rsquo; इत्यभ्यासस्य दीर्घत्वम् । तं त्वां तादृशमन्तिकतमत्वादिगुणविशिष्टं त्वां सुम्नाय धनाय सुखाय वा ईमहे याचामहे । नूनमिति पादपूरणे निश्चये वा । यद्वा - नूनं नूतनं अभूतपूवं तं त्वां सखिभ्यः समानख्यानेभ्यः सुहृदयसुहृद्भ्यः । &lsquo;क्रियाग्रहणं कर्तव्यम्&rsquo; इति कर्मणस्सम्प्रदानत्वात्सुम्नायेति चतुर्थी ॥</p>
<h3 id="मनतर-129">मन्त्रः</h3>
<p>वसु॑र॒ग्निर्वसु॑श्रवाः ।<br>
अच्छा॑ नख्षि द्यु॒मत्त॑मो र॒यिन्दाः᳚  ॥</p>
<h4 id="टक-125">टीका</h4>
<p>9वसुरिति ॥ वसुः वसुमान् । मत्वर्थीयो लुप्यते । अग्निः अङ्गनादिगुणयुक्तः वसुश्रवाः वासयतीति वसुः तादृशं श्रवणं यस्य तादृशः । वसुभिर्वा श्रूयत इति वसुश्रवाः । &lsquo;गतिकारकयोरपि इति पूर्वपदप्रकृतिस्वरत्वञ्च&rsquo; इत्यसुन् । स त्वमस्मानच्च्छ आभिमुख्येन नक्षि प्राप्नुहि । &lsquo;निपातस्य च&rsquo; इति संहितायां दीर्घत्वम् । नशतिर्गतिकर्मा &lsquo;बहुळं छन्दसि&rsquo; इति शपोलुक् । अस्मान् प्राप्य चास्मभ्यं द्युमत्तमः दीप्तिमत्तमः तं रयिं धनं दाः देहि । दधातेर्लिटि पूर्ववच्छपोलुक् । &lsquo;ह्रस्वनुङ्भ्याम्मतुप्&rsquo; इति द्योर्मतुप उदात्तत्वम् ॥</p>
<h3 id="मनतर-130">मन्त्रः</h3>
<p>[संयुक्तमन्त्रः - ऊ॒र्जा व॑ᳶ पश्याम्यू॒र्जा मा॑ पश्यत रा॒यस्पोषे॑ण वᳶ पश्यामि रा॒यस्पोषे॑ण मा पश्य॒त ]</p>
<p>ऊ॒र्जा व॑ᳶ पश्यामि ।<br>
ऊ॒र्जा मा᳚  पश्यत ।</p>
<h4 id="टक-126">टीका</h4>
<p>10पुनश्च गृहांश्च पशूंश्चोपतिष्ठते - ऊर्जा व इति । एतानि यजूंषि ॥ ऊर्जा क्षीरादिना रसेन समग्रास्सदा वः पश्यामि । यूयमपि ऊर्जा रसेन स्नेहेन बलेन वा सहितं मां पश्यत ।</p>
<h3 id="मनतर-131">मन्त्रः</h3>
<p>रा॒यस्पोषे॑ण वᳶ पश्यामि ।<br>
रा॒यस्पोषे॑ण मा पश्य॒त ।</p>
<h4 id="टक-127">टीका</h4>
<p>किञ्च - रायो धनस्य पुत्रपश्वादिलक्षणस्य घासादिलक्षणस्य वा पोषेण वृद्ध्या वः पश्यामि । यूयमपि रायो धनस्य पशुहिरण्यलक्षणस्य पोषेण मां पश्यत । पूर्ववत्सत्वस्वरौ ॥</p>
<h3 id="मनतर-132">मन्त्रः</h3>
<p>इडाः᳚ स्थ मधु॒कृत॑स्स्यो॒ना माऽऽवि॑श॒तेरा॒ मदः॑ ।</p>
<p>[संयुक्तमन्त्रः - स॒ह॒स्र॒पो॒षँव्व॑ᳶ पुष्यासं [23] मयि॑ वो॒ राय॑श्श्रयन्ताम् ॥]</p>
<p>सहस्रपो॒षँव्व॑ᳶ पुष्यास॒म्मयि॑ वो॒ राय॑श्श्रयन्ताम् ॥</p>
<h4 id="टक-128">टीका</h4>
<p>11इडास्स्थेत्यादि अनुष्टुप् ॥ इडाः अन्नं स्थ तद्धेतुवात्ताच्छब्द्यम् । मधुकृतः मधुसदृशस्य कृतः कर्त्र्यः उत्पादयित्र्यः । उक्तञ्च - &lsquo;एतद्वै देवानां मधु यद्घृतम्&rsquo; इति &lsquo;एतद्वै मधु दैव्यं यदाज्यम्, इति च । ता यूयं स्योनाः सुखभूताः मामाविशत । इराः क्षीराद्यन्नाद्यात्मिकाः मदः मदयित्र्यः देवानां मनुष्याणां च हर्षयित्र्यः । मदेर्ण्यन्तात्क्विप् । &lsquo;बहुळं संज्ञाछन्दसोः&rsquo; इति णिलुक् ॥ सहस्रपोषमिति व्याख्यातम् ॥</p>
<ul>
<li>[  किं बहुना, वः युष्माकं सहस्रपोषं बहुप्रकारमहं पुष्यासं पौष्कल्येनोद्भावयिषीय बह्वीनां युष्माकं सम्बन्धी भूयासम् । गोपोषं पुष्णातीतिवत् सामान्यवचनोन्यतरो द्रष्टव्यः ।]</li>
</ul>
<h3 id="मनतर-133">मन्त्रः</h3>
<p>तथ्स॑वि॒तुर्वरे᳚ण्य॒म्भर्गो॑ दे॒वस्य॑ धीमहि ।<br>
धियो॒ यो न॑ᳶ प्रचो॒दया᳚त्  ॥</p>
<h4 id="टक-129">टीका</h4>
<p>12आहवनीयमुप्तिष्ठते - तत्सवितु्रिति गायत्र्या ॥ तत्तस्य &lsquo;सुपां सुलुक्&rsquo; इति षष्ठ्या लुक् । तस्य सवितुः देवस्य दाना[देवना]दिगुणयुक्तस्य स्वभूतं तत्प्रसादलभ्यं वा अत एव वरेण्यं वरणीयं सर्वैः प्रार्थनीयं भर्गः तेजः अन्नं धनं वा वयं धीमहि धारयेम तस्यैव प्रसादात्तस्याधारभूता भवेम । धीङ् आधारे दैवादिकः । &lsquo;छन्दसि लुङ्लङ्लिटः&rsquo; इति लङि &lsquo;बहुलं छन्दस्यमाङ्&rsquo; इत्यडभावः । दधातेर्वा लिङ् । सर्वत्र &lsquo;बहुलं छन्दसि&rsquo; इति शपोलुक् ।<br>
कस्येत्याह - यो देवस्सवितास्माकं धियः कर्माणि प्रचोदयात् प्रचोदयेत् प्रवर्तयेत् । यद्वा - धियः धर्मादिगोचराः बुद्धीः प्रचोदयात् प्रेरयेत् । लेट्याडागमः । तस्य सवितुरिति । यद्वा - सवितुर्देवस्य तदन्नादि धीमहि । किमित्याह - य इति । लिङ्गव्यत्ययः । यदस्माकं धियः प्रचोदयात् प्रेरयति । यद्वा - यो देवस्सविता विश्वस्य प्रसवितास्माकं धर्मादिगोचराः धियः प्रेरयति तस्य स्वभूतं वरेण्यं सर्वैर्भजनीयं भर्गः पापानां तापनं तेजो मण्डलात्मकं धीमहि मनसा धारयामः । ध्यायतेरेव वा छान्दसं सम्प्रसारणम् । एवं बोधप्रकाशाभ्यां समस्तस्य प्रपञ्चस्य उपकुर्वाणं श्रेयोर्थिभिर्भजनीयं सूर्यात्मना स्थितं पारमेश्वरं तेज उपास्यत्वेन उपदिश्यते ॥</p>
<h3 id="मनतर-134">मन्त्रः</h3>
<p>सो॒मान॒ꣵ॒ स्वर॑णङ्कृणु॒हि ब्र॑ह्मणस्पते ।<br>
क॒ख्षीव॑न्तँ॒य्य औ॑शि॒जम्  ॥</p>
<h4 id="टक-130">टीका</h4>
<p>13पुनरप्याहवनीयमुपतिष्ठते - सोमानमिति गायत्र्या ॥ सोमानं सोतारं सोमानामभिषोतारं मां कृणुहि । &lsquo;अन्येभ्योपि दृश्यते&rsquo; इति मनिन् । उञ्छादित्वादन्तोदात्तत्वम् । औणादिको वा मनिन्प्रत्ययः । अन्यं आहुः - सोमानामिति वक्तव्ये छान्दसं ह्रस्वत्वम् । सोमानां सप्तविधानां सम्बन्धिनं मां कुर्विति । तत्राप्यन्तोदात्तर्त्वं मृग्यम्, सोमशब्दस्याद्युदात्तत्वात् स्वरणं शब्दितं सोमत्वेन प्रकाशितम् । स्वृ शब्दोपतापयोः कर्मणि लुट् ईदृशं च मां कुरु । हे ब्रह्मणः परिबृढस्यान्नस्य वा पते स्वामिन् । &lsquo;षष्ठ्याः पतिपुत्र&rsquo; इति सत्वम् । &lsquo;सुबामन्त्रिते&rsquo; इति पराङ्गवद्भावात् षष्ठ्यामन्त्रितसमुदायो निहन्यते । कक्षीवन्तं ताद्धर्म्यात्ताच्छब्द्यम् । कक्षीवान्नाम ऋषिः तमिव य औशिजम् । स्वार्थिकोण् वचनव्यत्ययः । यद्वा - कक्षीवन्तं हस्त्यादिकक्ष्यावन्तं ईश्वरं मा कुरु । &lsquo;आसन्दीवदष्टीवत्&rsquo; इत्यादिना निपात्यते । य औशिज ईश्वर औशिजो भवति तम्मा कुरु । उशिक् कान्तः सर्वलोकप्रियः स औशिजः । स्वार्थिकोण् ॥</p>
<h3 id="मनतर-135">मन्त्रः</h3>
<p>क॒दा च॒न स्त॒रीर॑सि॒ नेन्द्र॑ सश्चसि दा॒शुषे᳚ ।<br>
उपो॒पेन्नु म॑घव॒न्भूय॒ इन्नु ते॒ दान॑न्दे॒वस्य॑ पृच्यते  ॥</p>
<h4 id="टक-131">टीका</h4>
<p>14रात्रिमुपतिष्ठते - कदा चनेति पथ्याबृहत्या ॥ &lsquo;तृतीयश्चेद्द्वादशाक्षरः पथ्या&rsquo; इति । व्याख्याता चेयमादित्यग्रहे इन्द्रात्मना रात्रिस्स्तूयते । कदाचिदपि स्तरीश्छादयिता अभिभविता न भवसि । अपि तु दाशुषे हवींषि दत्तवते यजमानाय सश्चसि समागच्छसि, न कदाचिदपि तत्सकाशं मुञ्चसि उपकर्तुम् । तथाहि - हे मघवन् तव देवस्य देवनशीलस्य दानं भूयोभूयोपि उपपृच्यत एव, अविच्छेदेन निर्वर्त्यत एव । यद्वा - भूयोभूयोपि उपपृच्यतां उत्पाद्यतामिति ॥</p>
<ul>
<li>
<p>[ क॒दा च॒न स्त॒रीर॑सि॒<br>
नेन्द्र॑ सश्चसि दा॒शुषे᳚ ।<br>
उपो॒पेन्नु म॑घव॒न्<br>
भूय॒ इन्नु ते॒ ।। +++(पञ्चपदा पथ्याछन्दः)+++<br>
दान॑न् दे॒वस्य॑ पृच्यते ॥</p>
</li>
<li>
<p>तृतीयसवने आदित्यं गृह्णाति - कदा चन स्तरीरसीति पथ्यया पञ्चपदया । यथोक्तं - &lsquo;पथ्या पञ्चभिरष्टाक्षरैः&rsquo; इति । इयं तु शङ्कुमतीनाम पथ्या, यथोक्तं - &lsquo;एकस्मिन् पञ्चके छन्दश्शङ्कुमती&rsquo; इति । पथ्या बृहती वा जागततृतीयपादत्वात् ।</p>
</li>
<li>
<p>हे इन्द्र न कदाचिदपि त्वं स्तरीरसि धनानां छादकोसि । &lsquo;अवितॄस्तृतन्त्रिम्य ईः&rsquo; इतीप्रत्ययः । किमनाच्छादनमात्रमेव? नेत्याह - सश्चसि दाशुषे, सश्चतिर्गतिकमा, दाशुषे हवींषि दत्तवते सश्चसि दित्सया । &lsquo;क्रियाग्रहणं कर्तव्यम्&rsquo; इति संप्रदानत्वम् । दातुमिति वा पदाध्याहारः । दाशुषे दातुं सश्चसि धनानि दातुं दाशुषस्सकाशं त्वमेव सश्चसि । किमुच्यते सकृद्ददासीति - हे मघवन् तव देवस्य देवनादिगुणयुक्तस्य दानं भूयोप्युपपृच्यते उपगृह्यते पुनः पुनरपि समुपपाद्यते । न सकृद्दत्तमिति स्मर्यते, किन्तु पुनः पुनर्दीयत एवेति । पृची सम्पर्के ।</p>
<ul>
<li>अत्र भूय इन्नुत इति चतुर्थः पादः । &lsquo;प्रसमुपोदः पादपूरणे&rsquo; इत्युपशब्दस्य द्विर्वचनम् । &lsquo;अनुदातं च&rsquo; इति द्वितीयो निहन्यते । इच्छब्दोवधारणार्थः उपपृच्यत एव । नुशब्दः प्रसिद्धौ; नन्वेवं खलु सर्वदा क्रियते । नु इति पुराणवचनो वा, पुराणोयं तव स्वभावः । द्वितीय इच्छब्दोप्यर्थः, भूयोपि । द्वियीयो नुशब्दो हेतौ, यस्मादेवं तस्मान्न कदा चन स्तरीरसीति । तस्मादेवंप्रभावस्त्वमस्मानप्यनुगृहाणेत्याशिषा समाप्यते  ]</li>
</ul>
</li>
</ul>
<h3 id="मनतर-136">मन्त्रः</h3>
<p>परि॑ त्वाग्ने॒ पुरँ॑व्व॒यँव्विप्रꣳ॑ सहस्य धीमहि ।<br>
धृ॒षद्व॑र्णन्दि॒वेदि॑वे भे॒त्तार॑म्भङ्गु॒राव॑तः  ॥</p>
<h4 id="टक-132">टीका</h4>
<p>15गार्हपत्यमुपतिष्ठते - परि त्वेत्यनुष्टुभा ॥ हे अग्ने सहस्व सहो बलं तत्र भवः । &lsquo;दिगादिभ्यो यत्&rsquo; । पुरं अभिमतानां पूरयितारं विप्रं मेधाविनं धृषद्वर्णं वर्णमात्रेणैव शत्रूणां अभिभवितारं भेत्तारम् । कस्य? भङ्गुरावतः परभञ्जनशीलैर्व्यापारैः तद्वतो रक्षःप्रभृतेः । छान्दसं संहितायां दीर्घत्वम् । ईदृशं त्वां दिनेदिने परिधीमहि सर्वतो धारयेम । दधातेर्लिङि शपो लुक् ॥</p>
<h3 id="मनतर-137">मन्त्रः</h3>
<p>[संयुक्तमन्त्रः - अग्ने॑ गृहपते सुगृहप॒तिर॒हन्त्वया॑ गृ॒हप॑तिना भूयासꣳ सुगृहप॒तिर्मया॒ त्वङ्गृ॒हप॑तिना भूयाश्श॒तꣳ हिमाः ]</p>
<p>अग्ने॑ गृहपते सुगृहप॒तिर॒हन्त्वया॑ गृ॒हप॑तिना भूयासम् ।<br>
सुगृहप॒तिर्मया॒ त्वङ्गृ॒हप॑तिना भूयाश्श॒तꣳ हिमाः ।</p>
<h4 id="टक-133">टीका</h4>
<p>16गार्हपत्यमेवोपतिष्ठते - अग्ने गृहपत इति यजुर्भिः ॥ हे अग्ने गृहपते गृहकर्मणां पालयितः त्वया गृहपतिना स[गृ]हकर्मणां पालनं कुर्वता सुगृहपतिः शोभनेन तद्वान् भूयासम् । त्वमपि गृहपतिना मया सुगृहपतिर्भूयाः ।<br>
कियन्तं कालमित्याह - शतं हिमाः शतं वर्षाणि हि मर्त्यानाम् । &lsquo;शतं त्वा हेमन्तानिन्धिषीय&rsquo; इति ब्राह्मणम् । तावन्तं कालमिदमित्थं भवतु ।</p>
<h3 id="मनतर-138">मन्त्रः</h3>
<p>तामा॒शिष॒माशा॑से ।</p>
<p>तन्त॑वे॒ ज्योति॑ष्मती॒न्तामा॒शिष॒माशा॑से ।<br>
अ॒मुष्मै॒ ज्योति॑ष्मतीम् +++(आशासे)+++ ॥  [24]</p>
<h4 id="टक-134">टीका</h4>
<p>किञ्च - तामाशिषं, अनागताभिप्रेतार्थप्रार्थनमाशीः, तामाशासे प्रार्थये । यद्वा - आशासनीया आयुरादिसर्वसम्पदाशीः, तामाशासे । &lsquo;आशासः क्वौ&rsquo; इतीत्वम् । कीदृशीं? ज्योतिष्मतीं दीप्तिमतीं ब्रह्मवर्चसप्रधानाम् । कस्मै? तन्तवे अजातापत्यविषयमिदं; अमुष्मा इति वक्ष्यमाणस्य सन्निहितापत्यविषयत्वात् । अमुष्मा इति सन्निहितानामपत्यानां साधारणो निर्देशः । तस्मै सहस्रकिरणाय भास्कराय गोविन्दाय च तां ज्योतिष्मतीमाशिषमाशासे । &lsquo;पुत्रस्य नाम गृह्णाति&rsquo; इत्यादि ब्राह्मणम् ॥</p>
<p>इति पञ्चमे षष्ठोनुवाकः ॥</p>
<h2 id="अनवक-७-पञचमनवक-सममनतमनतरण-बरहमणम">अनुवाकः ७ पञ्चमानुवाके समाम्नातमन्त्राणां ब्राह्मणम्</h2>
<h3 id="मनतर-139">मन्त्रः</h3>
<p>[संयुक्तमन्त्रः - अय॑ज्ञो॒ वा ए॒ष यो॑ऽसा॒मोप॑प्र॒यन्तो॑ अध्व॒रमित्या॑ह॒ स्तोम॑मे॒वास्मै॑ युन॒क्ति ]</p>
<p>अय॑ज्ञो॒ वा ए॒ष यो॑ऽसा॒मा&hellip;<br>
उ॒प॒प्र॒यन्तो॑ अध्व॒रमित्या॑ह।<br>
स्तोम॑मे॒वास्मै॑ युन॒क्ति ।</p>
<h4 id="टक-135">टीका</h4>
<p>1अग्न्युपस्थानमन्त्राणां ब्राह्मणमग्न्यार्षेयम् - अयज्ञ इत्यादि ॥ &lsquo;उपप्रयन्त&rsquo; इत्यादि द्वादशर्चं स्तोमस्थानीयमस्य यज्ञस्य करोतीति । &lsquo;मन्त्रं वोचेम&rsquo; इत्येतच्च स्तोमाभिप्रायमित्यभिप्रायः ॥</p>
<h3 id="मनतर-140">मन्त्रः</h3>
<p>[संयुक्तमन्त्रः -  उपेत्या॑ह प्र॒जा वै प॒शव॒ उपे॒मँल्लो॒कम्प्र॒जामे॒व प॒शूनि॒मँल्लो॒कमुपै᳚ति ]</p>
<p>उपेत्या॑ह प्र॒जा वै प॒शव॒ उपे॒मँल्लो॒कम् ।<br>
प्र॒जामे॒व प॒शूनि॒मँल्लो॒कमुपै᳚ति ।</p>
<h4 id="टक-136">टीका</h4>
<p>2उपेत्याहेत्यादि ॥ प्रजाश्च पशवश्चेमं लोकमुपेत्य वर्तन्ते । तस्मादेतल्लोकात्मकाध्वरोपायनकथनं प्रजानां पशूनामस्य च लोकस्योपनयनाय भवतीति ॥</p>
<h3 id="मनतर-141">मन्त्रः</h3>
<p>[संयुक्तमन्त्रः - अ॒स्य प्र॒त्नामनु॒द्युत॒मित्या॑ह
सुव॒र्गो वै लो॒कᳶ प्र॒त्नस्सु॑व॒र्गमे॒व लो॒कꣳ स॒मारो॑हति ]</p>
<p>अ॒स्य प्र॒त्नामनु॒द्युत॒मित्या॑ह ।<br>
सु॒व॒र्गो वै लो॒क ᳶ प्र॒त्नः ।<br>
सु॒व॒र्गमे॒व लो॒कꣳ स॒मारो॑हति ।</p>
<h4 id="टक-137">टीका</h4>
<p>3अस्य प्रत्नामिति ॥ प्रत्नतया स्वर्गस्थानीयं दीप्तिदोहनं स्वर्गसमारोहणाय भवतीति ॥</p>
<ul>
<li>
<p>[अ॒स्य प्र॒त्नामनु॒ द्युतꣳ॑ शु॒क्रन्दु॑दुह्रे॒ अह्र॑यः ।<br>
पय॑स्सहस्र॒सामृषि᳚म्  ॥</p>
</li>
<li>
<p>(टीका) द्वितीया - अस्य प्रत्नामिति गायत्री ॥ अस्याग्नेः प्रत्नां पुरातनीं अनुद्युतम् । अनुद्युदिति दीप्तिनाम । सम्पदादिलक्षणः क्विप् । गोस्थानीयां दुदुह्रे दुहन्ति । छान्दसे लिटि &lsquo;इरयो रे&rsquo; इति रे आदेशः ।अह्रयः अह्रियः अलज्जमाना ऋत्विजः । जिह्रतेः कर्तरि क्विप् । व्यत्ययेन ह्रस्वत्वम् । औणादिको वा डिप्रत्ययः । अह्नोतेर्वा क्रिन्प्रत्ययः । ज्ञातार उच्यन्ते । किं दुदुह्रे? शुक्रं सारं निर्मलं वा पयः उदकम् । दीप्तिर्विशेष्यते - सहस्रसां बहुनो धनस्य सनित्रीं सम्भक्त्रीं ऋषिं अर्षणिं दृष्टिम् । सनोतेः &lsquo;जनसनखन&rsquo; इति विट्, &lsquo;विड्वनोः&rsquo; इत्यात्वम् । तस्माद्वयमप्यनेनोपस्थानेन तां दुह्म इति ॥]</p>
</li>
</ul>
<h3 id="मनतर-142">मन्त्रः</h3>
<p>[संयुक्तमन्त्रः - अ॒ग्निर्मू॒र्धा दि॒वᳵ क॒कुदित्या॑ह मू॒र्धान᳚म् [25]<br>
ए॒वैनꣳ॑ समा॒नाना᳚ङ्करो॒त्यथो॑ देवलो॒कादे॒व म॑नुष्यलो॒के प्रति॑ तिष्ठति ]</p>
<p>अ॒ग्निर्मू॒र्धा दि॒वᳵ क॒कुदित्या॑ह।</p>
<h4 id="टक-138">टीका</h4>
<p>4अग्निरिति ॥ अग्नेर्मूर्धत्वाभिधानं यजमानस्य प्राधान्यार्थमिति ।</p>
<h3 id="मनतर-143">मन्त्रः</h3>
<p>मू॒र्धान॑मे॒वैनꣳ॑ समा॒नाना᳚ङ्करोति ।<br>
अथो॑ देवलो॒कादे॒व म॑नुष्यलो॒के प्रति॑ तिष्ठति ।</p>
<h4 id="टक-139">टीका</h4>
<p>अथो अपि च देवलोकादागत्य मनुष्यलोके प्रतिष्ठितो भवति ॥</p>
<ul>
<li>
<p>(मन्त्रः) - अ॒ग्निर्मू॒र्धा दि॒वᳵ क॒कुत्पति॑ᳶ पृथि॒व्या अ॒यम् ।<br>
अ॒पाꣳ रेताꣳ॑सि जिन्वति ॥</p>
</li>
<li>
<p>(टीका) तृतीया - अग्निरिति गायत्री ॥ अयमग्निर्मूर्धा प्रधानभूतः दिवः द्युलोकस्य ककुत् उच्छ्रितः आत्मेत्यर्थः अर्यमात्मना दिवो मूर्धत्वेन वतत इति । अयमेव पृथिव्याः पतिः पाता; अग्निर्हि पृथिव्यात्मना वर्तते । सोयमपां रेतांसि कार्यभूतानि स्थावरजङ्गमाख्यानि माध्यमिकाग्निरूपेण जिन्वति वृष्ट्या तर्पयति । &lsquo;ऊडिदम्&rsquo; इति षष्ठ्या उदात्तत्वम् । &lsquo;उदात्तयणः&rsquo; इति पृथिव्याः ॥ ]</p>
</li>
</ul>
<h3 id="मनतर-144">मन्त्रः</h3>
<p>[संयुक्तमन्त्रः -  अ॒यमि॒ह प्र॑थ॒मो धा॑यि धा॒तृभि॒रित्या॑ह॒ मुख्य॑मे॒वैन॑ङ्करोत्यु॒भा वा॑मिन्द्राग्नी आहु॒वध्या॒ इत्या॒हौजो॒ बल॑मे॒वाव॑ रुन्धे॒]</p>
<p>अ॒यमि॒ह प्र॑थ॒मो धा॑यि धा॒तृभि॒रित्या॑ह ।<br>
मुख्य॑मे॒वैन॑ङ्करोति ।</p>
<h4 id="टक-140">टीका</h4>
<p>+++( अत्र प्रतीकं नास्ति अर्थानुसारेण मन्त्रः योजितः)+++
5पार्थीवस्याग्नेः पश्चादभिधानात् मुखमिति प्रथमत्ववचनादग्नेः मुखमिव मुखम् ॥</p>
<h3 id="मनतर-145">मन्त्रः</h3>
<p>उ॒भा वा॑मिन्द्राग्नी आहु॒वध्या॒ इत्या॒ह ।
ओजो॒ बल॑मे॒वाव॑ रुन्धे।</p>
<h4 id="टक-141">टीका</h4>
<p>6ओजोबलात्मकत्वादिन्द्राग्न्योः ॥+++( अत्र प्रतीकं नास्ति । अर्थानुसारेण मन्त्रः योजितः । )+++</p>
<h3 id="मनतर-146">मन्त्रः</h3>
<p>अ॒यन्ते᳚ योनि॑र्ऋ॒त्विय॒ इत्या॑ह ।
प॒शवो॒ वै र॒यिᳶ प॒शूने॒वाव॑ रुन्धे ।</p>
<h4 id="टक-142">टीका</h4>
<p>7पशवो वै रयिरिति ॥ &lsquo;वर्धया रयिम्&rsquo; इति दर्शनात् ॥</p>
<h3 id="मनतर-147">मन्त्रः</h3>
<p>[संयुक्तमन्त्रः -   ष॒ड्‌भिरुप॑ तिष्ठते॒ षड्वै [26]<br>
ऋ॒तव॑ ऋ॒तुष्वे॒व प्रति॑ तिष्ठति ष॒ड्‌भिरुत्त॑राभि॒रुप॑ तिष्ठते॒ द्वाद॑श॒ सम्प॑द्यन्ते॒ द्वाद॑श॒ मासाः᳚ सँव्वथ्स॒रस्सँ॑व्वथ्स॒र ए॒व प्रति॑ तिष्ठति ]</p>
<p>ष॒ड्भिरुप॑ तिष्ठते ।<br>
षड्वै [26]  ऋ॒तव॑ ऋ॒तुष्वे॒व प्रति॑ तिष्ठति ।</p>
<h4 id="टक-143">टीका</h4>
<p>8षड्भिरिति ॥ आहवनीयमेव सर्वत्र । विशिष्टसङ्ख्यान्वयो विशिष्टफलावाप्तिहेतुरिति भावः ।</p>
<h3 id="मनतर-148">मन्त्रः</h3>
<p>ष॒ड्भिरुत्त॑राभि॒रुप॑ तिष्ठते ।<br>
द्वाद॑श॒ सम्प॑द्यन्ते॒ द्वाद॑श॒ मासाः᳚ सँव्वथ्स॒रः । <br>
सँ॒व्व॒थ्स॒र ए॒व प्रति॑ तिष्ठति ।</p>
<h4 id="टक-144">टीका</h4>
<p>षड्भिरुत्तराभिरिति । ननु द्वादशभिरुपतिष्ठत इत्येव वाच्यं स्यात् । मैवम्, &lsquo;षट्त्वनिबन्धनफलावाप्तये षड्भिष्षड्भिरुपस्थिष्ठते । द्वादशेति तन्निबन्धनफलावाप्तिश्च भवति ॥</p>
<h3 id="मनतर-149">मन्त्रः</h3>
<p>[संयुक्तमन्त्रः -  यथा॒ वै पुरु॒षोऽश्वो॒ गौर्जीर्य॑त्ये॒वम॒ग्निराहि॑तो जीर्यति सँव्वथ्स॒रस्य॑ प॒रस्ता॑दाग्निपावमा॒नीभि॒रुप॑ तिष्ठते]</p>
<p>यथा॒ वै पुरु॒षोऽश्वो॒ गौर्जीर्य॑त्ये॒वम॒ग्निराहि॑तो जीर्यति ।</p>
<h4 id="टक-145">टीका</h4>
<p>9यथेत्यादि ॥ यथा पुरुषादयः आसादिताहारा जीर्यन्ते । एवमग्निराहितो जीर्यति ।</p>
<h3 id="मनतर-150">मन्त्रः</h3>
<p>सँ॒व्व॒थ्स॒रस्य॑  प॒रस्ता॑दाग्निपावमा॒नीभि॒रुप॑ तिष्ठते।</p>
<h4 id="टक-146">टीका</h4>
<p>संवत्सरस्येत्यादि । &lsquo;अग्न आयूंषि पवसे&rsquo; इत्येताभिः षड्भिः संवत्सरेर्संवत्सरे उपतिष्ठते । &lsquo;देवताद्वन्द्वे च&rsquo; इत्युभयपदवृद्धिः उदात्तनिवृत्तिस्वरेण ङीप उदात्तत्वम् ॥</p>
<h3 id="मनतर-151">मन्त्रः</h3>
<p>[संयुक्तमन्त्रः - पुनर्न॒वमे॒वैन॑म॒जर॑ङ्करो॒त्यथो॑ पु॒नात्ये॒वोप॑ तिष्ठते॒ योग॑ ए॒वास्यै॒ष उप॑ तिष्ठते [27]  दम॑ ए॒वास्यै॒ष उप॑ तिष्ठते या॒च्ञैवास्यै॒षोप॑ तिष्ठते॒ यथा॒ पापी॑या॒ञ्छ्रेय॑स आ॒हृत्य॑ नम॒स्यति॑ ता॒दृगे॒व तत्]</p>
<p>पु॒न॒र्न॒वमे॒वैन॑म॒जर॑ङ्करो॒ति ।<br>
अथो॑ पु॒नात्ये॒वोप॑ तिष्ठते ।<br>
योग॑ ए॒वास्यै॒ष उप॑ तिष्ठते ।</p>
<h4 id="टक-147">टीका</h4>
<p>10पुनर्नवमित्यादि ॥ आयुरादिलाभात् । अथो अपिच पुनात्येवाग्निं जरया नाभिभूयते, पवमानस्यायं महिमेति ।<br>
उपतिष्ठते योग एवास्यैष उपतिष्ठत इति । यत् एषोग्निः योगस्संश्लेषस्सम्पद्यते । यत्रायुरादीनि स्वयमेव सम्पद्यन्त इति उपतिष्ठत इति यत् इदमग्नेरुपस्थानम् ।</p>
<h3 id="मनतर-152">मन्त्रः</h3>
<p>दम॑ ए॒वास्यै॒ष उप॑ तिष्ठते।</p>
<h4 id="टक-148">टीका</h4>
<p>इदं दम एवास्यैष क्रियते । दमो निबन्ध[द्ध]स्तुतिकरपदैर्विधेयीकर्णम् । यथास्मै अभीष्टमकृत्वा स्थातुमपि न शक्नोति तथैनं दमयति । &lsquo;अग्निश्शुचिव्रततमश्शुचिर्विप्रश्शुचिः कविः&rsquo; इत्यादि । उपतिष्ठत इति । उपस्थानव्याजेन स्वाभिमतानग्निं याचते &lsquo;आयूंषि पवस्व, ऊर्जमिषं चासुव, दुच्छुनां दूरे बाधस्व&rsquo; इति ।</p>
<h3 id="मनतर-153">मन्त्रः</h3>
<p>या॒च्ञैवास्यै॒षोप॑ तिष्ठते ।<br>
यथा॒ पापी॑या॒ञ्छ्रेय॑स आ॒हृत्य॑ नम॒स्यति॑ ता॒दृगे॒व तत् ।</p>
<h4 id="टक-149">टीका</h4>
<p>उपतिष्ठत इति । परस्पराश्रयः प्रकर्षः । यथा स्वल्पैश्वर्यो जनः प्रभूतैश्वर्याय फलादिकमुपहृत्य नमस्यति तादृगिदमुपस्थानम्; आराध्यैश्वर्यव्यापनार्थत्वात् । ततस्सुप्रसन्नः स्वामी फलेनाभिमतेन पुरुषं आराधयितारं योजयतीति । &lsquo;नमोवरिवश्चित्रङः क्यच्&rsquo; ॥</p>
<h3 id="मनतर-154">मन्त्रः</h3>
<p>[ संयुक्तमन्त्रः - आ॑यु॒र्दा अ॑ग्ने॒ऽस्यायु॑र्मे दे॒हीत्या॑हाऽऽयु॒र्दा ह्ये॑ष व॑र्चो॒दा अ॑ग्नेऽसि॒ वर्चो॑ मे दे॒हीत्या॑ह वर्चो॒दा ह्ये॑ष त॑नू॒पा अ॑ग्नेऽसि त॒नुव॑म्मे पा॒हीत्या॑ह [28] तनू॒पा ह्ये॑षोऽग्ने॒  यन्मे॑ त॒नुवा॑ ऊ॒नन्तन्म॒ आ पृ॒णेत्या॑ह ]</p>
<p>आ॒यु॒र्धा अ॑ग्ने॒ऽस्यायु॑र्मे दे॒हीत्या॑ह।<br>
आयु॒र्दा ह्ये॑षः ।<br>
व॒र्चो॒दा अ॑ग्नेऽसि॒ वर्चो॑ मे दे॒हीत्या॑ह ।<br>
व॒र्चो॒दा ह्ये॑षः। <br>
त॒नू॒पा अ॑ग्नेऽसि त॒नुव॑म्मे पा॒हीत्या॑ह । <br>
त॒नू॒पा ह्ये॑षः ।<br>
अग्ने॒ यन्मे॑ त॒नुवा॑ ऊ॒नन्तन्म॒ आ पृ॒णेत्या॑ह।</p>
<h4 id="टक-150">टीका</h4>
<p>11आयुर्दा इत्यादि ॥ गतम् ॥</p>
<h3 id="मनतर-155">मन्त्रः</h3>
<p>यन्मे᳚ प्र॒जायै॑ पशू॒नामू॒नन्तन्म॒ आ पू॑र॒येति॒ वावैतदा॑ह ।<br>
चित्रा॑वसो स्व॒स्ति ते॑ पा॒रम॑शी॒येत्या॑ह।</p>
<h4 id="टक-151">टीका</h4>
<p>12यन्मे प्रजाया इत्यादि ॥ तनुवत्प्रवानत्वात् प्रजाश्च पशवश्च तनुशब्देनोच्यन्त इति दर्शयति ।<br>
आ पूरयेति । पृणतिरापूरणकर्मेत्याचष्टे ॥</p>
<h3 id="मनतर-156">मन्त्रः</h3>
<p>[संयुक्तमन्त्रः -  रात्रि॒र्वै चि॒त्राव॑सु॒रव्यु॑ष्ट्यै॒ वा
ए॒तस्यै॑ पु॒रा ब्रा᳚ह्म॒णा अ॑भैषु॒र्व्यु॑ष्टिमे॒वाव॑ रुन्धे ]</p>
<p>रात्रि॒र्वै चि॒त्राव॑सु॒रव्यु॑ष्ट्यै॒ वा ।<br>
ए॒तस्यै॑ पु॒रा ब्रा᳚ह्म॒णा अ॑भैषुः ।</p>
<p>व्यु॑ष्टिमे॒वाव॑ रुन्धे।</p>
<h4 id="टक-152">टीका</h4>
<p>13रात्रिर्वा इति ॥ चित्रा नानारूपा वसवो वस्तारो यस्यामिति चित्रा अप्येकरूपा वसन्त्यस्यां इत्य[इति वा]र्थः । अव्युष्ट्यै वा इत्यादि । रात्रेरवसानं व्युष्टिः एतस्या रात्रेरव्युष्ट्यै अभैषुः । यद्वा - अव्युष्ट्यै व्याप्तिरहिताया रात्रेरभैषुः अव्युष्ट्याशङ्कया अभैशुरिति यावत् । छान्दसोन्तोदात्तत्वाभावः । तस्मात् स्वस्ति ते पारमशीयेति प्राथनया व्युष्टिमवरुन्धे । &lsquo;तादौ च&rsquo; इति गतेः प्रकृतिस्वरत्वम्, &lsquo;उदात्तस्वरितयोर्यणः&rsquo; इत्युकारः स्वर्यते ॥</p>
<h3 id="मनतर-157">मन्त्रः</h3>
<p>[संयुक्तमन्त्रः -  इन्धा॑नास्त्वा श॒तम् [29]<br>
हिमा॒ इत्या॑ह श॒तायु॒ᳶ पुरु॑षश्श॒तेन्द्रि॑य॒ आयु॑ष्ये॒वेन्द्रि॒ये प्रति॑ तिष्ठत्ये॒षा वै सू॒र्मी कर्ण॑कावत्ये॒तया॑ ह स्म॒ वै दे॒वा असु॑राणाꣳ शतत॒र्‌॒हाꣳ स्तृꣳ॑हन्ति॒ यदे॒तया॑ स॒मिध॑मा॒दधा॑ति॒ वज्र॑मे॒वैतच्छ॑त॒घ्नीँय्यज॑मानो॒ भ्रातृ॑व्याय॒ प्रह॑रति॒ स्तृत्या॒ अछ॑म्बट्‌कार॒ꣳ॒ सन्त्वम॑ग्ने॒ सूर्य॑स्य॒ वर्च॑सा गथा॒ इत्या॑ह ]</p>
<p>इन्धा॑नास्त्वा श॒तम् [29] हिमा॒ इत्या॑ह ।
+++(अत्र इन्धाना इत्यारभ्य मन्त्रः निर्दिष्टः । इन्धाना इत्ययं अत्रैव सम्बध्यते वा  नवेति परिशीलनीयम् )+++</p>
<p>श॒तायु॒ᳶ पुरु॑षश्श॒तेन्द्रि॑य॒ आयु॑ष्ये॒वेन्द्रि॒ये प्रति॑ तिष्ठति ।</p>
<h4 id="टक-153">टीका</h4>
<p>14शतायुरिति ॥ शतवर्षश्शतवीर्यः पुरुषः । हिमशब्देन संवत्सराभिधानं व्याख्यातम् । आयुषि इन्द्रिये च प्रतिष्ठितो भवति अनया समिधमाधाय ।</p>
<h3 id="मनतर-158">मन्त्रः</h3>
<p>ए॒षा वै सू॒र्मी कर्ण॑कावती &hellip;</p>
<h4 id="टक-154">टीका</h4>
<p>एषा वा इत्यादि । ज्वलन्ती लोहमयी स्थूणा सूर्मी । गौरादित्वान्ङीष् । कर्णकावती अन्तस्सुषिरवती अन्तर्बहिश्च ज्वलन्तीत्यर्थः । सांहितिकं दीर्घत्वम् । तत्सदृशा ऋगित्यर्थः ।</p>
<h3 id="मनतर-159">मन्त्रः</h3>
<p>ए॒तया॑ ह स्म॒ वै दे॒वा असु॑राणाꣳ शतत॒र्॒हाꣳ स्तृꣳ॑हन्ति ।</p>
<h4 id="टक-155">टीका</h4>
<p>एतयेत्यादि । असुराणां मध्ये शततर्हान् अनेकप्रहारेण शतस्य हन्तॄन् तृंहन्ति घ्नन्ति स्म एतयर्चा । तृह हिंसायाम् रौधादिकः, &lsquo;लट् स्मे&rsquo; इति लट् ।</p>
<h3 id="मनतर-160">मन्त्रः</h3>
<p>यदे॒तया॑ स॒मिध॑मा॒दधा॑ति ।<br>
वज्र॑मे॒व एतच्छ॑त॒घ्नीँय्यज॑मानो॒ भ्रातृ॑व्याय॒ प्रह॑रति स्तृत्या॒ अछ॑म्बट्कारम् ।<br>
सन्त्वम॑ग्ने॒ सूर्य॑स्य॒ वर्च॑सा गथा॒ इत्या॑ह।</p>
<h4 id="टक-156">टीका</h4>
<p>तस्मादेतयर्चा समिधमादधानो वज्रं शतघ्न्याख्यं इन्द्रायुधसदृशीं शतघ्नीं पूर्वोक्तां सूर्मिमेव भ्रातृव्याय प्रहिणोति । तच्च स्तृत्यै विनाशाय भ्रातृव्याणां भवति । अछम्बट्कारं अनार्तत्वाय चात्मनः ॥</p>
<h3 id="मनतर-161">मन्त्रः</h3>
<p>ए॒तत्त्वमसी॒दम॒हम्भू॑यास॒मिति॒ वावैतदा॑ह ।</p>
<h4 id="टक-157">टीका</h4>
<p>15एतदित्यादि ॥ एतादृशस्त्वमसि एतादृशोहं भूयासमिति एतन्मन्त्रप्रतिपाद्यमित्यर्थः । इदं चास्त्विति लोपविषयत्वात् &lsquo;चादिलोपे विभाषा&rsquo; इत्यसीत्याख्यातं न निहन्यते ॥</p>
<h3 id="मनतर-162">मन्त्रः</h3>
<p>त्वम॑ग्ने॒ सूर्य॑वर्चा अ॒सीत्या॑हा॒ऽऽशिष॑मे॒वैतामा शा᳚स्ते ॥ [30]</p>
<h4 id="टक-158">टीका</h4>
<p>16त्वमग्न इत्यादि ॥ यथा त्वं सूर्यतुल्यतेजाः एवं मामपि तादृशेन तेजसा आयुषा प्रजया च संसृजेत्येवमाशिषमनेनाशास्ते ॥</p>
<p>इति पञ्चमे सप्तमोनुवाकः ॥</p>
<h2 id="अनवक-८-षषटनवकमनतगगरहपश-गरहपतयदयपसथनमनतरण--बरहमणम">अनुवाकः ८ षष्टानुवाकाम्नात(गृ(ग्र)हपशु-गार्हपत्याद्युपस्थान)मन्त्राणां  ब्राह्मणम्</h2>
<h3 id="मनतर-163">मन्त्रः</h3>
<p>[संयुक्तमन्त्रः - सम्प॑श्यामि प्र॒जा अ॒हमित्या॑ह
याव॑न्त ए॒व ग्रा॒म्याᳶ प॒शव॒स्ताने॒वाव॑ रु॒न्धे
अम्भ॒स्स्थाम्भो॑ वो भख्षी॒येत्या॒ह ]</p>
<p>सम्प॑श्यामि प्र॒जा अ॒हमित्या॑ह ।<br>
याव॑न्त ए॒व ग्रा॒म्याᳶ प॒शव॒स्ताने॒वाव॑ रु॒न्धे ।<br>
अम्भ॑स्स्थ,  अम्भो॑ वो भख्षी॒येत्या॒ह ।</p>
<h4 id="टक-159">टीका</h4>
<p>1अथ गृहपश्वाद्युपस्थानमन्त्राणां ब्राह्मणम् - सं पश्यामीत्यादि ॥
गृ(ग्र)हाणां पशूनां चोपस्थानमन्त्रः । ग्राम्याः पशवो गोश्वाजाविपुरुषगर्दभोष्ट्रास्सप्त ॥</p>
<h3 id="मनतर-164">मन्त्रः</h3>
<p>अम्भो॒ ह्ये॑ताः।</p>
<h4 id="टक-160">टीका</h4>
<p>2अम्भो ह्येता इति ॥ अदनीयं क्षीराद्यन्नमम्भः । &lsquo;अदेर्नुम्भश्च&rsquo; इत्यसुन् । तत्साधनत्वात्ताच्छब्द्यं गवाम् । एवं सर्वत्र द्रष्टव्यम्॥</p>
<h3 id="मनतर-165">मन्त्रः</h3>
<p>मह॑स्स्थ॒, महो॑ वो भख्षी॒येत्या॑ह॒ महो॒ ह्ये॑ताः ।</p>
<h4 id="टक-161">टीका</h4>
<p>3महः पूजा ब्रह्म वा, यागादिद्वारेण तत्साधनत्वात् ॥</p>
<h3 id="मनतर-166">मन्त्रः</h3>
<p>सह॑स्स्थ॒, सहो॑ वो भख्षी॒येत्या॑ह॒ सहो॒ ह्ये॑ताः ।</p>
<h4 id="टक-162">टीका</h4>
<p>4सहो बलं, घृतादीनां बलहेतुत्वात् ॥</p>
<h3 id="मनतर-167">मन्त्रः</h3>
<p>ऊर्ज॑ स्थ, ऊर्जँ॑व्वो भख्षी॒येति॑ [31] आ॒होर्जो॒ ह्ये॑ताः ।</p>
<h4 id="टक-163">टीका</h4>
<p>5ऊर्जः क्षीरादिरसः ॥</p>
<h3 id="मनतर-168">मन्त्रः</h3>
<p>[संयुक्तमन्त्रः - रेव॑ती॒ रम॑ध्व॒मित्या॑ह प॒शवो॒ वै रे॒वतीः᳚ प॒शूने॒वात्मन् र॑मयत इ॒हैव स्ते॒तो माऽप॑ गा॒तेत्या॑ह ]</p>
<p>रेव॑ती॒ रम॑ध्व॒मित्या॑ह ।<br>
प॒शवो॒ वै रे॒वतीः᳚ प॒शूने॒वात्मन् र॑मयते ।<br>
इ॒हैव स्ते॒तो माऽप॑ गा॒तेत्या॑ह ।</p>
<h4 id="टक-164">टीका</h4>
<p>6पशवो वै रेवतीः रैवत्यः, क्षीरादिसाधनेन तद्वत्त्वात् । &lsquo;रयेर्मतौ बहुळम्&rsquo; इति सम्प्रसारणम्, &lsquo;वाच्छन्दसि&rsquo; इति पूर्वसवर्णदीर्घत्वम् । रेवतीशब्दः पशूनां संज्ञात्वेनाजहत्स्वलिङ्ग एव पशुषु वर्तते ॥</p>
<h3 id="मनतर-169">मन्त्रः</h3>
<p>ध्रु॒वा ए॒वैना॒ अन॑पगाᳵ कुरुतम् ।</p>
<h4 id="टक-165">टीका</h4>
<p>7ध्रुवा नित्याः अनपगाः अनपाक्ताः ॥</p>
<h3 id="मनतर-170">मन्त्रः</h3>
<p>[संयुक्तमन्त्रः - इष्टक॒चिद्वा अ॒न्यो᳚ऽग्निᳶ प॑शु॒चिद॒न्यस्सꣳ॑हि॒तासि॑ विश्वरू॒पीरिति॑ व॒थ्सम॒भि मृ॑श॒त्युपै॒वैन॑न्धत्ते पशु॒चित॑मेनङ्कुरुते ]</p>
<p>इ॒ष्ट॒क॒॒चिद्वा अ॒न्यो᳚ऽग्निः ।<br>
प॒शु॒चिद॒न्यः ।<br>
स॒ꣳ॒हि॒तासि॑ विश्वरू॒पीरिति॑ व॒थ्सम॒भि मृ॑श॒ति ।<br>
उपै॒वैन॑न्धत्ते।<br>
प॒शु॒चित॑मेनङ्कुरुते ।</p>
<h4 id="टक-166">टीका</h4>
<p>8इष्टकचिदित्यादि ॥ इष्टकाभिश्चीयत एकोऽग्निः । &lsquo;इष्टकेषीकामालानाम्&rsquo; इति ह्रस्वत्वम् । पशुभिरेकोग्निश्चीयते । तत्र &lsquo;संहिता&rsquo; इति मन्त्रेणाग्निहोत्रीवत्सस्याभिमर्शनेन उपधानस्थानीयेन एवं वत्समुपधत्ते । पशुचितमेनमग्निं कर्वाणो भवति ॥</p>
<h3 id="मनतर-171">मन्त्रः</h3>
<p>[संयुक्तमन्त्रः - प्र [32] वा ए॒षो᳚ऽस्माल्लो॒काच्च्य॑वते॒ य आ॑हव॒नीय॑मुप॒तिष्ठ॑ते॒ गार्‌ह॑पत्य॒मुप॑ तिष्ठते॒ऽस्मिन्ने॒व लो॒के प्रति॑ तिष्ठ॒त्यथो॒ गार्‌ह॑पत्यायै॒व नि ह्नु॑ते  ]</p>
<p>प्र वा ए॒षो᳚ऽस्माल्लो॒काच्च्य॑वते ।<br>
य आ॑हव॒नीय॑मुप॒तिष्ठ॑ते ।</p>
<h4 id="टक-167">टीका</h4>
<p>9प्र वा एष इत्यादि ॥ &lsquo;सुवर्गो लोक आहवनयिः&rsquo; इत्यन्यत्र दर्शनात् ।</p>
<h3 id="मनतर-172">मन्त्रः</h3>
<p>गार्ह॑पत्य॒मुप॑ तिष्ठते ।<br>
अ॒स्मिन्ने॒व लो॒के प्रति॑ तिष्ठति ।</p>
<h4 id="टक-168">टीका</h4>
<p>गार्हपत्यमिति । &lsquo;गृहपतिना संयुक्ते ञ्यः&rsquo; । अथो अपि च उपस्थानेन गार्हपत्याय निह्नुते प्रह्वीभवति । यद्वा - आहवनीयं छादयति । त्वमेवोपस्थेय इति ॥</p>
<h3 id="मनतर-173">मन्त्रः</h3>
<p>[संयुक्तमन्त्रः - अथो॒ गार्ह॑पत्यायै॒व नि ह्नु॑ते गाय॒त्रीभि॒रुप॑ तिष्ठते॒ तेजो॒ वै गा॑य॒त्री तेज॑ ए॒वात्मन्ध॒त्तेऽथो॒ यदे॒तन्तृ॒चम॒न्वाह॒ सन्त॑त्यै ]</p>
<p>अथो॒ गार्ह॑पत्यायै॒व नि ह्नु॑ते ।<br>
गा॒य॒त्रीभि॒रुप॑  तिष्ठते ।</p>
<h4 id="टक-169">टीका</h4>
<p>10गायत्रीभिरिति ॥ &lsquo;उप त्वाग्ने दिवेदिवे&rsquo; इत्येताभिस्तिसृभिः ।</p>
<h3 id="मनतर-174">मन्त्रः</h3>
<p>तेजो॒ वै गा॑य॒त्री तेज॑ ए॒वात्मन्ध॑त्ते ।</p>
<h4 id="टक-170">टीका</h4>
<p>तेजो वा इति । पूर्ववत्ताच्छब्द्यम् ।</p>
<h3 id="मनतर-175">मन्त्रः</h3>
<p>अथो॒ यदे॒तन्तृ॒चम॒न्वाह॒ सन्त॑त्यै।</p>
<h4 id="टक-171">टीका</h4>
<p>अथो अपि च एतस्य तृचस्यानुवचनं सन्तत्यै भवति । &lsquo;पितेव सूनवे&rsquo; इति च मन्त्रपदम् । &lsquo;तादो च&rsquo; इति गतेः प्रकृतिस्वरत्वम् । तिस्र ऋचस्समाहृताः । &lsquo;ऋक्पूरब्धूः&rsquo; इति समासान्तः, &lsquo;ऋचि त्रेरुत्तरपदादिलोपश्च&rsquo; इति सम्प्रसारणम् ॥</p>
<h3 id="मनतर-176">मन्त्रः</h3>
<p>[संयुक्तमन्त्रः - गार्‌ह॑पत्यँ॒व्वा अनु॑ द्वि॒पादो॑ वी॒राᳶ प्र जा॑यन्ते॒ य  ए॒वँव्वि॒द्वान्द्वि॒पदा॑भि॒र्गार्‌ह॑पत्यमुप॒तिष्ठ॑ते [33] आऽस्य॑ वी॒रो जा॑यत  ]</p>
<p>गार्ह॑पत्यँ॒व्वा अनु॑ द्वि॒पादो॑ वी॒राᳶ प्र जा॑यन्ते॒ य ए॒वँव्वि॒द्वान्।</p>
<h4 id="टक-172">टीका</h4>
<p>11गार्हपत्यं वा इत्यादि ॥ लक्षणेऽनोः कर्मप्रवचनीयत्वम् । द्विपाद इति । &lsquo;सङ्ख्या सुपूर्वस्य&rsquo; इति लोपस्समासान्तः ।</p>
<h3 id="मनतर-177">मन्त्रः</h3>
<p>द्वि॒पदा॑भि॒र्गार्ह॑पत्यमुप॒तिष्ठ॑ते ।<br>
आऽस्य॑ वी॒रो जा॑यते ।</p>
<h4 id="टक-173">टीका</h4>
<p>द्विपदाभिरिति । &lsquo;अग्ने त्वं नः&rsquo; इति तिसृभिर्द्विपदाभिर्विराड्गायत्रीभिरिति । पूर्ववत्समासान्तः, &lsquo;टावृचि&rsquo; इति टापि, &lsquo;पादः पत्&rsquo; इति पद्भावः, &lsquo;द्वित्रिभ्यां पाद्दन्&rsquo; इत्युभयत्राप्युत्तरपदान्तोदात्तत्वम् ॥</p>
<h3 id="मनतर-178">मन्त्रः</h3>
<p>[संयुक्तमन्त्रः - ऊ॒र्जा व॑ᳶ पश्याम्यू॒र्जा मा॑ पश्य॒तेत्या॑हा॒ऽऽशिष॑मे॒वैतामा शा᳚स्ते ]</p>
<p>ऊ॒र्जा व॑ᳶ पश्यामि ।<br>
ऊ॒र्जा मा॑ पश्य॒तेत्या॑ह ।<br>
आ॒शिष॑मे॒वैतामा शा᳚स्ते  ।</p>
<h4 id="टक-174">टीका</h4>
<p>12ऊर्जा व इत्यादि ॥ अयमपि ग्रहपशूपस्थानमन्त्रः । पुष्यासं श्रयन्तामित्येतामाशिषमाशास्ते ॥</p>
<h3 id="मनतर-179">मन्त्रः।</h3>
<p>तथ्स॑वि॒तुर्वरे᳚ण्य॒मित्या॑ह॒ प्रसू᳚त्यै ।</p>
<h4 id="टक-175">टीका</h4>
<p>13तत्सवितुरिति आहवनीयोपस्थानम् ॥ प्रसूत्यै अनुज्ञानाय भवति । पूर्ववद्गतिस्वरः ॥</p>
<h3 id="मनतर-180">मन्त्रः</h3>
<p>[संयुक्तमन्त्रः - सो॒मान॒ꣵ॒ स्वर॑ण॒मित्या॑ह सोमपी॒थमे॒वाव॑ रुन्धे कृणु॒हि ब्र॑ह्मणस्पत॒ इत्या॑ह ब्रह्मवर्च॒समे॒वाव॑ रुन्धे  ]</p>
<p>सो॒मान॒ꣵ॒ स्वर॑ण॒मित्या॑ह ।<br>
सोमपी॒थमे॒वाव॑ रुन्धे ।</p>
<h4 id="टक-176">टीका</h4>
<p>14सोमानमित्याहवनीयोपस्थानमेव ॥ सोमपीथमेव सोमपानमेव अनेनावरुन्धे । पिबतेरौणादिकस्थक्प्रत्ययः ॥</p>
<h3 id="मनतर-181">मन्त्रः</h3>
<p>कृणु॒हि ब्र॑ह्मणस्पत॒ इत्या॑ह  ।
ब्र॒ह्म॒व॒र्च॒समे॒वाव॑ रुन्धे।</p>
<h4 id="टक-177">टीका</h4>
<p>15ब्रह्मवर्चसमिति ॥ &lsquo;ब्रह्महस्तिभ्यां वर्चसः&rsquo; इत्यत् ॥</p>
<h3 id="मनतर-182">मन्त्रः</h3>
<p>[संयुक्तमन्त्रः - क॒दा च॒न स्त॒रीर॒सीत्या॑ह न स्त॒रीꣳ रात्रिँ॑व्वसति [34] य ए॒वँव्वि॒द्वान॒ग्निमु॑प॒तिष्ठ॑ते ]</p>
<p>क॒दा च॒न स्त॒रीर॒सीत्या॑ह ।<br>
न स्त॒रीꣳ रात्रिँ॑व्वसति ।<br>
य ए॒वँव्वि॒द्वान॒ग्निमु॑प॒तिष्ठ॑ते ।</p>
<h4 id="टक-178">टीका</h4>
<p>16कदा चनेति रात्र्युपस्थानम् ॥</p>
<ul>
<li>
<p>[क॒दा च॒न स्त॒रीर॑सि॒<br>
नेन्द्र॑ सश्चसि दा॒शुषे᳚ ।<br>
उपो॒पेन्नु म॑घव॒न्<br>
भूय॒ इन्नु ते॒ ।। +++(पञ्चपदा पथ्याछन्दः)+++</p>
</li>
<li>
<p>तृतीयसवने आदित्यं गृह्णाति - कदा चन स्तरीरसीति पथ्यया पञ्चपदया । यथोक्तं - &lsquo;पथ्या पञ्चभिरष्टाक्षरैः&rsquo; इति । इयं तु शङ्कुमतीनाम पथ्या, यथोक्तं - &lsquo;एकस्मिन् पञ्चके छन्दश्शङ्कुमती&rsquo; इति । पथ्या बृहती वा जागततृतीयपादत्वात् ।</p>
</li>
<li>
<p>हे इन्द्र न कदाचिदपि त्वं स्तरीरसि धनानां छादकोसि । &lsquo;अवितॄस्तृतन्त्रिम्य ईः&rsquo; इतीप्रत्ययः । किमनाच्छादनमात्रमेव? नेत्याह - सश्चसि दाशुषे, सश्चतिर्गतिकमा, दाशुषे हवींषि दत्तवते सश्चसि दित्सया । &lsquo;क्रियाग्रहणं कर्तव्यम्&rsquo; इति संप्रदानत्वम् । दातुमिति वा पदाध्याहारः । दाशुषे दातुं सश्चसि धनानि दातुं दाशुषस्सकाशं त्वमेव सश्चसि । किमुच्यते सकृद्ददासीति - हे मघवन् तव देवस्य देवनादिगुणयुक्तस्य दानं भूयोप्युपपृच्यते उपगृह्यते पुनः पुनरपि समुपपाद्यते । न सकृद्दत्तमिति स्मर्यते, किन्तु पुनः पुनर्दीयत एवेति । पृची सम्पर्के ।</p>
</li>
<li>
<p>अत्र भूय इन्नुत इति चतुर्थः पादः । &lsquo;प्रसमुपोदः पादपूरणे&rsquo; इत्युपशब्दस्य द्विर्वचनम् । &lsquo;अनुदातं च&rsquo; इति द्वितीयो निहन्यते । इच्छब्दोवधारणार्थः उपपृच्यत एव । नुशब्दः प्रसिद्धौ; नन्वेवं खलु सर्वदा क्रियते । नु इति पुराणवचनो वा, पुराणोयं तव स्वभावः । द्वितीय इच्छब्दोप्यर्थः, भूयोपि । द्वियीयो नुशब्दो हेतौ, यस्मादेवं तस्मान्न कदा चन स्तरीरसीति । तस्मादेवंप्रभावस्त्वमस्मानप्यनुगृहाणेत्याशिषा समाप्यते  ]</p>
</li>
</ul>
<p>य एवमस्य मन्त्रस्यार्थं विद्वानग्न्यात्मिकां रात्रिमुपतिष्ठते स स्तरीं छादयित्रीं विनाशयित्रीं रात्रिं न वसति, अपि तु सुखयित्रीमेवाधिवसति सुखहेतुरेव भवतीति यावत् । &lsquo;अवितृस्तृतन्त्रिभ्य ईः&rsquo; इतीप्रत्ययः ॥</p>
<h3 id="मनतर-183">मन्त्रः</h3>
<p>[संयुक्तमन्त्रः - परि॑ त्वाग्ने॒ पुरँ॑व्व॒यमित्या॑ह परि॒धिमे॒वैतम्परि॑ दधा॒त्यस्क॑न्दा॒य ]</p>
<p>परि॑ त्वाग्ने॒ पुरँ॑व्व॒यमित्या॑ह ।<br>
परि॒धिमे॒वैतम्परि॑ दधा॒ति ।<br>
अस्क॑न्दा॒य+++(भवति)+++।</p>
<h4 id="टक-179">टीका</h4>
<p>17परि त्वेति गार्हपत्योपस्थानम् ॥ इममेव मन्त्रं परिध्यात्यकं परितस्सर्वतो दधाति । तच्चास्कन्दायाग्नेर्भवति ॥</p>
<h3 id="मनतर-184">मन्त्रः</h3>
<p>अग्ने॑ गृहपत॒ इत्या॑ह यथा य॒जुरे॒वैतत् ।</p>
<h4 id="टक-180">टीका</h4>
<p>18अग्ने गृहपत इति गार्हपत्योपस्थानमेव ॥ अत्र सूगृहपतित्वादिफलं यथा यजुर्वदति तथा भवत्येव ॥</p>
<h3 id="मनतर-185">मन्त्रः</h3>
<p>[संयुक्तमन्त्रः - श॒तꣳ हिमा॒ इत्या॑ह श॒तन्त्वा॑ हेम॒न्तानि॑न्धिषी॒येति॒ वावैतदा॑ह]</p>
<p>श॒तꣳ हिमा॒ इत्या॑ह +++ (अयं भागः कुत्र उचित इति ? प्रतीकं तु उत्तरमन्त्रस्य  अत्र वर्तते । अतः विचारणीयम् )+++
श॒तन्त्वा॑ हेम॒न्तान् इ॑न्धिषी॒येति॒ वावैतदा॑ह ।</p>
<h4 id="टक-181">टीका</h4>
<p>19शतं त्वेति ॥ हिमशब्देन संवत्सराभिधानमुक्तम् । इन्धिषीयेति । इदमेव सुगृहपतित्वमिति ॥</p>
<h3 id="मनतर-186">मन्त्रः</h3>
<p>[संयुक्तमन्त्रः - पु॒त्रस्य॒ नाम॑ गृह्णात्यन्ना॒दमे॒वैन॑ङ्करोति॒ तामा॒शिष॒मा शा॑से॒ तन्त॑वे॒ ज्योति॑ष्मती॒मिति॑ ब्रूयात्  ]</p>
<p>पु॒त्रस्य॒ नाम॑ गृह्णाति ।</p>
<h4 id="टक-182">टीका</h4>
<p>20पुत्रस्येति ॥ अमुष्मा+++(अमुष्मै इति पदम्  उत्तरमूले उपलभ्यते । अत्र नोपलभ्यते)+++ इत्यत्र यथा नारायणाय केशवायेति ।</p>
<h3 id="मनतर-187">मन्त्रः</h3>
<p>अ॒न्ना॒दमे॒वैन॑ङ्करोति ।<br>
तामा॒शिष॒मा शा॑से॒ ।<br>
तन्त॑वे॒ ज्योति॑ष्मती॒मिति॑ ब्रूयात् ।</p>
<h4 id="टक-183">टीका</h4>
<p>अन्नादमिति । इदमेव ज्योतिष्मत्त्वम् ॥</p>
<h3 id="मनतर-188">मन्त्रः</h3>
<p>[संयुक्तमन्त्रः - यस्य॑ पु॒त्त्रोऽजा॑त॒स्स्यात् ते॑ज॒स्व्ये॑वास्य॑ ब्रह्मवर्च॒सी पु॒त्त्रो जा॑यते॒ तामा॒शिष॒मा शा॑से ऽमुष्मै॒ ज्योति॑ष्मती॒मिति॑ ब्रूया॒द्यस्य॑ पु॒त्त्रो जा॒तस्स्यात्तेज॑ ए॒वास्मि॑न्ब्रह्मवर्च॒सन्द॑धाति ॥[35]]</p>
<p>यस्य॑ पु॒त्त्रोऽजा॑त॒स्स्यात् ते॑ज॒स्व्ये॑वास्य॑ ब्र॒ह्म॒व॒र्च॒सी पु॒त्त्रो जा॑यते ।<br>
तामा॒शिष॒मा शा॑से ।<br>
अ॒मुष्मै॒ ज्योति॑ष्मती॒मिति॑ ब्रूयात् ।<br>
यस्य॑ पु॒त्त्रो जा॒तस्स्यात् तेज॑  ए॒वास्मि॑न्ब्रह्मवर्च॒सन्द॑धाति ॥</p>
<h4 id="टक-184">टीका</h4>
<p>21यस्य पुत्र इति ॥ यस्याजातः पुत्रः तस्य तन्तव इति ब्रूयात् असन्निहितत्वात् । अमुष्मा इति जातं निर्देष्टुं शक्यत इति तन्तव इत्युच्यते । अमुष्मा इति जातपुत्रस्य, अदश्शब्दस्य सन्निहितविषयत्वात् ॥</p>
<p>इति पञ्चमे अष्टमोनुवाकः ॥</p>
<h2 id="अगनयपसथनसय-अगनहतरङगतववधयकम-अगनहतरबरहमणम">अग्न्युपस्थानस्य अग्निहोत्राङ्गत्वविधायकम् अग्निहोत्रब्राह्मणम्</h2>
<h2 id="अनवक-९-सयपरतरवध-उपसथनवधशच">अनुवाकः ९ सायंप्रातर्विधिः, उपस्थानविधिश्च</h2>
<h3 id="मनतर-189">मन्त्रः</h3>
<p>[संयुक्तमन्त्रः - अ॒ग्नि॒हो॒त्रञ्जु॑होति॒ यदे॒व किञ्च॒ यज॑मानस्य॒ स्वन्तस्यै॒व तद्रेत॑स्सिञ्चति प्र॒जन॑ने प्र॒जन॑न॒ꣳ॒ हि वा अ॒ग्निरथौष॑धी॒रन्त॑गता दहति॒ तास्ततो॒ भूय॑सी॒ᳶ प्रजा॑यन्ते ]</p>
<p>अ॒ग्नि॒हो॒त्रञ्जु॑होति॒ यदे॒व किञ्च॒ यज॑मानस्य॒ स्वन्तस्यै॒व तत् ।</p>
<h4 id="टक-185">टीका</h4>
<p>1अथाग्निहोत्रब्राह्मणमग्न्यार्षेयम् । तत्र &lsquo;अग्निहोत्रं जुहोति&rsquo; इति विधिः । अस्त्ययमग्निहोत्रशब्दः कर्मणो नाम - हूयतेस्मिन्निति होत्रम् । &lsquo;हुयामाश्रुवसि&rsquo; इत्यादिना ष्ट्रक्प्रत्ययः, षष्ठीसमासान्तोदात्तत्वम् । यथा - &lsquo;असंस्थितो वा एष यज्ञः । यदग्निहोत्रम्&rsquo; इति । अग्नेर्हविषो नाम - हूयते इति होत्रमिति, यथा &lsquo;अहरहर्यजमानस्स्वयमग्निहोत्रं जुहुयात्&rsquo; इति । ब्राह्मणं च भवति &lsquo;तुभ्यमेवेदं हूयातै&rsquo; इत्यादि । अस्ति गोर्नामयथा &lsquo;अग्नेर्हुतादजनीति । तदग्निहोत्रस्य&rsquo; इत्यादि । अग्नेर्होमः अग्निहोत्रं, तदर्था गौरभेदेनोच्यते &lsquo;गौर्वा अग्निहोत्रम्&rsquo; इति, &lsquo;अग्निहोत्री वत्सम्&rsquo; इत्यादि । गौरादिलक्षणो ङीष् द्रष्टव्यः । तत्र हविर्वाचिन इह ग्रहणम् ।</p>
<p>अयमर्थः - विशिष्टकालमन्त्रप्रयोज्यमग्निहोत्राख्यं हविर्जुहुयादिति । यदेव किञ्च यत्किञ्चिदपि पयो वा दधि वा यवागूं वा जुहोति द्रव्यं तत्तस्यैव यजमानस्य स्वमविनष्टमेव तिष्ठति तं च न मुञ्चति ।</p>
<h3 id="मनतर-190">मन्त्रः</h3>
<p>रेत॑स्सिञ्चति प्र॒जन॑ने ।</p>
<h4 id="टक-186">टीका</h4>
<p>ननु दग्धमविनष्टं तिष्ठतीत्यसमीचीनम् । तत्राह - रेत इत्यादि । सदृशप्रधानो निर्देशः । यथा प्रजनने योनौ रेतास्सिक्तमविनष्टं तिष्ठति तत्सदृशमिदमिति जानीयादित्यर्थः । प्रजायन्ते प्रजा अस्मिन्निति प्रजननम् । &lsquo;करणाधिकरणयोश्च&rsquo; इत्यधिकर्णे ल्युट् ।</p>
<h3 id="मनतर-191">मन्त्रः</h3>
<p>प्र॒जन॑न॒ꣳ॒ हि वा अ॒ग्निः ।</p>
<h4 id="टक-187">टीका</h4>
<p>अथाग्नेः प्रजननत्वं समर्थयते - प्रजननं हीति । ताद्धर्म्यात्ताच्छब्द्यम् । प्रजननसदृशोयमग्निरिति । नन्वग्निर्नाम सर्वं दहति, तत्कीदृशमस्य प्रजननसामर्थ्यमिति पर्यनुयोगावसरे प्रजननसामर्थ्यं दर्शयितुमाह - अथौषधीरन्तगता दहतीति ।</p>
<h3 id="मनतर-192">मन्त्रः</h3>
<p>अथौष॑धी॒रन्त॑गता दहति ।<br>
तास्ततो॒ भूय॑सी॒ᳶ प्रजा॑यन्ते।</p>
<h4 id="टक-188">टीका</h4>
<p>अथेति प्रस्तावे । अन्तं समीपं गता अन्तगताः । &lsquo;द्वितीयाश्रित&rsquo; इति समासः, द्वितीयापूर्वपदप्रकृतिस्वरत्वम् । अयमग्निरेव समीपे निपतिता ओषधीर्दहति, ता यदृच्छानिपतिताः अमन्त्रहुता अपि ततः पूर्वं दग्ध स्वरूपेभ्यो भूयसीः भूयस्यः बहुतराः प्रजायन्ते । यदैवमिदं पश्यामः, तदा किं पुनर्मन्त्रहुता इति । &lsquo;वा छन्दसि&rsquo; इति पूर्वसवर्णदीर्घत्वत् । तस्मादुपपन्नमग्नेः प्रजननत्वम् । अतस्तत्र हु[हुतं] तस्यैव स्वं भूयिष्ठं च प्रथते इति । उक्तञ्च - ' यावदेका देवता&rsquo; इत्यादि । तस्मादग्निहोत्रं जुहोतीति ॥</p>
<h3 id="मनतर-193">मन्त्रः</h3>
<p>यथ्सा॒यञ्जु॒होति॒ रेत॑ ए॒व तथ्सि॑ञ्चति..<br>
प्रैव प्रा॑त॒स्तने॑न जनयति ।</p>
<h4 id="टक-189">टीका</h4>
<p>2अथ सायम्प्रातश्च होमं विधातुमाह - यत्सायमित्यादि ॥ गतम् ॥</p>
<h3 id="मनतर-194">मन्त्रः</h3>
<p>[संयुक्तमन्त्रः -  तद्रेत॑स्सि॒क्तन्न त्वष्ट्राऽवि॑कृत॒म्प्रजा॑यते याव॒च्छो वै रेत॑सस्सि॒क्तस्य॑ [36] त्वष्टा॑ रू॒पाणि॑ विक॒रोति॑ ताव॒च्छो वै तत्प्रजा॑यत ए॒ष वै दैव्य॒स्त्वष्टा॒ यो यज॑ते ब॒ह्वीभि॒रुप॑ तिष्ठते॒ रेत॑स ए॒व सि॒क्तस्य॑ बहु॒शो रू॒पाणि॒ वि क॑रोति॒ स प्रैव जा॑यते॒ श्वश्श्वो॒ भूया᳚न्भवति॒ य ए॒वँव्वि॒द्वान॒ग्निमु॑प॒तिष्ठ॒तेऽह॑र्दे॒वाना॒मासी॒द्रात्रि॒रसु॑राणा॒न्तेऽसु॑रा॒ यद्दे॒वानाँ᳚व्वि॒त्तँव्वेद्य॒मासी॒त्तेन॑ स॒ह [37]रात्रि॒म्प्रावि॑श॒न्ते दे॒वा ही॒ना अ॑मन्यन्त॒ ते॑ऽपश्यन्नाग्ने॒यी रात्रि॑राग्ने॒याᳶ प॒शव॑ इ॒ममे॒वाग्निꣵ स्त॑वाम॒ स न॑स्स्तु॒तᳶ प॒शून्पुन॑र्दास्य॒तीति॒ ते᳚ऽग्निम॑स्तुव॒न्थ्स ए᳚भ्यस्स्तु॒तो रात्रि॑या॒ अध्यह॑र॒भि प॒शून्निरा᳚र्ज॒त्ते दे॒वाᳶ प॒शून् वि॒त्वा कामाꣳ॑ अकुर्वत॒ य ए॒वँव्वि॒द्वान॒ग्निमु॑प॒तिष्ठ॑ते पशु॒मान्भ॑वति [38]  आ॒दि॒त्यो वा अ॒स्माल्लो॒काद॒मुँल्लो॒कमै॒त् सो॑ऽमुँल्लो॒कङ्ग॒त्वा पुन॑रि॒मँल्लो॒कम॒भ्य॑ध्याय॒त् स इ॒मँल्लो॒कमा॒गत्य॑ मृ॒त्योर॑बिभेन्मृ॒त्युसँ॑य्युत इव॒ ह्य॑यँल्लो॒कस्सो॑ऽमन्यते॒ममे॒वाग्निꣵ स्त॑वानि॒ स मा᳚ स्तु॒तस्सु॑व॒र्गँल्लो॒कङ्ग॑मयिष्य॒तीति॒ सो᳚ऽग्निम॑स्तौ॒त् स ए॑नꣵ स्तु॒तस्सु॑व॒र्गँल्लो॒कम॑गमय॒द्यः [39] ए॒वँव्वि॒द्वान॒ग्निमु॑प॒तिष्ठ॑ते सुव॒र्गमे॒व लो॒कमे॑ति॒ सर्व॒मायु॑रेत्य॒भि वा ए॒षो᳚ऽग्नी आ रो॑हति॒ य ए॑नावुप॒तिष्ठ॑ते॒ यथा॒ खलु॒ वै श्रेया॑न॒भ्यारू॑ढᳵ का॒मय॑ते॒ तथा॑ करोति॒ नक्त॒मुप॑ तिष्ठते॒ न प्रा॒तस्सꣳ हि नक्तँ॑व्व्र॒तानि॑ सृ॒ज्यन्ते॑ स॒ह श्रेयाꣳ॑श्च॒ पापी॑याꣳश्चासाते॒ ज्योति॒र्वा अ॒ग्निस्तमो॒ रात्रि॒र्यत् [40]  नक्त॑मुप॒तिष्ठ॑ते॒ ज्योति॑षै॒व तम॑स्तरत्युप॒स्थेयो॒ऽग्नी ३ र्नोप॒स्थेया ३ इत्या॑हुर्मनु॒ष्या॑येन्न्वै योऽह॑रहरा॒हृत्याथै॑नँ॒य्याच॑ति॒ स इन्न्वै तमुपा᳚र्च्छ॒त्यथ॒ को दे॒वानह॑रहर्याचिष्य॒तीति॒ तस्मा॒न्नोप॒स्थेयोऽथो॒ खल्वा॑हुरा॒शिषे॒ वै कँय्यज॑मानो यजत॒ इत्ये॒षा खलु॒ वै [41]  आहि॑ताग्नेरा॒शीर्यद॒ग्निमु॑प॒तिष्ठ॑ते॒ तस्मा॑दुप॒स्थेय॑ᳶ प्र॒जाप॑तिᳶ प॒शून॑सृजत॒ ते सृ॒ष्टा अ॑होरा॒त्रे प्रावि॑श॒न्ताञ्छन्दो॑भि॒रन्व॑विन्द॒द्यच्छन्दो॑भिरुप॒तिष्ठ॑ते॒ स्वमे॒व तदन्वि॑च्छति॒ न तत्र॑ जा॒म्य॑स्तीत्या॑हु॒र्योऽह॑रहरुप॒तिष्ठ॑त॒ इति॒ यो वा अ॒ग्निम्प्र॒त्यङ्ङु॑प॒तिष्ठ॑ते॒ प्रत्ये॑नमोषति॒ यᳶ परा॒ङ्॒विष्व॑ङ्प्र॒जया॑ प॒शुभि॑रेति॒ कवा॑तिर्यङ्ङि॒वोप॑ तिष्ठेत॒ नैन॑म्प्र॒त्योष॑ति॒ न विष्व॑ङ्प्र॒जया॑ प॒शुभि॑रेति ॥ [42] ]</p>
<p>+++(अत्र तद्रेत इत्यस्यैव विनियोग उक्तः। अतः परम् अनुवाकसमाप्तिपर्यन्तं भाष्ये मध्ये मध्ये  प्रतीकमुपादाय व्याख्यातम् )+++</p>
<p>तद्रेत॑स्सि॒क्तन्न त्वष्ट्राऽवि॑कृत॒म्प्रजा॑यते ।<br>
याव॒च्छो वै रेत॑सस्सि॒क्तस्य॑ त्वष्टा॑ रू॒पाणि॑ विक॒रोति॑ ।<br>
ताव॒च्छो वै तत्प्रजा॑यते ।</p>
<h4 id="टक-190">टीका</h4>
<p>3अग्नेरुपस्थानं विधातुमाह - तद्रेत इत्यादि ॥ तदुक्तम् - &lsquo;रेतस्सिञ्चति प्रजनने&rsquo; इति । तद्रेतस्सिक्तमपि यदि त्वष्टा न विक्रियते नैव प्रजायते, त्वष्टा वै रूपाणि विकरोतीति । तद्विकुर्वंस्त्वष्टा यावन्ति रूपाणि विकरोति तावद्रूपं तत्प्रजायते । &lsquo;सङ्ख्यैकवचनाच्च&rsquo; इति शत् ।</p>
<h3 id="मनतर-195">मन्त्रः</h3>
<p>ए॒ष वै दैव्य॒स्त्वष्टा॒ यो यज॑ते ब॒ह्वीभि॒रुप॑ तिष्ठते ।</p>
<h4 id="टक-191">टीका</h4>
<p>एष वा इत्यादि । देवेषु भवो दैव्यः सामन्त इत्यर्थः । &lsquo;देवाद्यञञौ&rsquo; । बह्वीभिरुपतिष्ठत इति विधिः । उत्तराहुत्यनन्तरं &lsquo;उपप्रयन्तः&rsquo; इत्येतत्प्रभृतिभिः ऋग्भिः बह्वीभिरुपतिष्ठते । &lsquo;नित्यं छन्दसि&rsquo; इति ङीप् । &lsquo;उपान्मन्त्रकरणे&rsquo; इत्यात्मनेपदम् ।</p>
<h3 id="मनतर-196">मन्त्रः</h3>
<p>रेत॑स ए॒व सि॒क्तस्य॑ बहु॒शो रू॒पाणि॒ वि क॑रोति ।<br>
स प्रैव जा॑यते ।</p>
<h4 id="टक-192">टीका</h4>
<p>रेतस एवेत्यादि । बहुशः बहूनि । &lsquo;बह्वल्पार्थात्&rsquo; इति शस् ।</p>
<h3 id="मनतर-197">मन्त्रः</h3>
<p>श्वश्श्वो॒ भूया᳚न्भवति॒ य ए॒वँव्वि॒द्वान॒ग्निमु॑प॒तिष्ठ॒ते ।</p>
<h4 id="टक-193">टीका</h4>
<p>भूयानिति । अद्यतनापेक्षया श्वस्तनः प्रकृष्यते ।</p>
<h3 id="मनतर-198">मन्त्रः</h3>
<p>अह॑र्दे॒वाना॒मासी᳚त्  ।<br>
रात्रि॒रसु॑राणां +++(आसीत्)+++ ।<br>
तेऽसु॑रा॒ यद्दे॒वानाँ᳚व्वि॒त्तँव्वेद्य॒मासी॒त्तेन॑ स॒ह रात्रि॒म्प्रावि॑शन् ।<br>
ते॒ दे॒वा ही॒ना अ॑मन्यन्त ।</p>
<h4 id="टक-194">टीका</h4>
<p>पुनरप्युपस्थानगुणान्विधातुमाह - अहरित्यादि । वित्तं लब्धं वेद्यं लब्धुं योग्यं धनं पशुलक्षणं यदासीत्तत्सर्वमादाय तेन सह रात्रिं प्राविशन्, तत्र देवां अपहृतपशवो हीनास्स्मः इत्यमन्यन्त ।</p>
<h3 id="मनतर-199">मन्त्रः</h3>
<p>ते॑ऽपश्यन् ।<br>
आ॒ग्ने॒यी रात्रि॑राग्ने॒याᳶ प॒शवः॑।<br>
इ॒ममे॒वाग्निꣵ स्त॑वाम ।<br>
स न॑स्स्तु॒तᳶ प॒शून्पुन॑र्दास्य॒तीति॑ ।<br>
ते᳚ऽग्निम॑स्तुवन् ।<br>
स ए᳚भ्यस्स्तु॒तो रात्रि॑या॒ अध्यह॑र॒भि प॒शून्निरा᳚र्जत् ।</p>
<h4 id="टक-195">टीका</h4>
<p>ते पश्यन्नित्यादि । अधिरनर्थकः । अहरभि अहर्लक्षीकृत्य रात्र्या पशून्निरार्जत् निरगमयत् । ऋजु गत्यादिषु, भौवादिकः । &lsquo;अभिरभागे&rsquo; इत्यभेर्लक्षणे कर्मप्रवचनीयत्वम् ।</p>
<h3 id="मनतर-200">मन्त्रः</h3>
<p>ते दे॒वाᳶ प॒शून् वि॒त्वा कामाꣳ॑ अकुर्वत ।<br>
य ए॒वँव्वि॒द्वान॒ग्निमु॑प॒तिष्ठ॑ते पशु॒मान्भ॑वति ।</p>
<h4 id="टक-196">टीका</h4>
<p>ते देवा इत्यादि । गतम् ।</p>
<h3 id="मनतर-201">मन्त्रः</h3>
<p>ए॒वँव्वि॒द्वान॒ग्निमु॑प॒तिष्ठ॑ते । <br>
सुव॒र्गमे॒व लो॒कमे॑ति॒ सर्व॒मायु॑रेति ।</p>
<p>रात्रि॒म्प्रावि॑शन्  ।<br>
ते॒ दे॒वा ही॒ना अ॑मन्यन्त ।<br>
ते॑ऽपश्यन् ।<br>
आ॒ग्ने॒यी रात्रि॑राग्ने॒याᳶ प॒शव॑ इ॒ममे॒वाग्निꣵ स्त॑वाम  । <br>
स न॑स्स्तु॒तᳶ प॒शून्पुन॑र्दास्य॒तीति॑।</p>
<p>ते᳚ऽग्निम॑स्तुवन् ।<br>
स ए᳚भ्यस्स्तु॒तो रात्रि॑या॒ अध्यह॑र॒भि प॒शून्निरा᳚र्जत् । <br>
ते दे॒वाᳶ प॒शून् वि॒त्वा कामाꣳ॑ अकुर्वत ।<br>
य ए॒वँव्वि॒द्वान॒ग्निमु॑प॒तिष्ठ॑ते पशु॒मान्भ॑वति ।</p>
<p>आ॒दि॒त्यो वा अ॒स्माल्लो॒काद॒मुँल्लो॒कमैत् ।<br>
सो॑ऽमुँल्लो॒कङ्ग॒त्वा पुन॑रि॒मँल्लो॒कम॒भ्य॑ध्यायत् ।<br>
स इ॒मँल्लो॒कमा॒गत्य॑ मृ॒त्योर॑बिभेत् ।
्मृ॒त्युसँ॑य्युत इव॒ ह्य॑यँल्लो॒कः ।</p>
<p>्सो॑ऽमन्यत ।<br>
इ॒ममे॒वाग्निꣵ स्त॑वानि । <br>
स मा᳚ स्तु॒तस्सु॑व॒र्गँल्लो॒कङ्ग॑मयिष्य॒तीति॑ ।</p>
<p>सो᳚ऽग्निम॑स्तौत् । <br>
स ए॑नꣵ स्तु॒तस्सु॑व॒र्गँल्लो॒कम॑गमयत् । <br>
य ए॒वँव्वि॒द्वान॒ग्निमु॑प॒तिष्ठ॑ते, सुव॒र्गमे॒व लो॒कमे॑ति ।<br>
सर्व॒मायु॑रेति ।</p>
<h4 id="टक-197">टीका</h4>
<p>आदित्यो वा इत्यादि । अस्मान्मनुष्यलोकादमुं लोकमैत् अगच्छत् । गतमन्यत् ।</p>
<h3 id="मनतर-202">मन्त्रः</h3>
<p>अ॒भि वा ए॒षो᳚ऽग्नी आ रो॑हति ।<br>
य ए॑नावुप॒तिष्ठ॑ते ।</p>
<h4 id="टक-198">टीका</h4>
<p>अभि वा इत्यादि । अभ्यारोहणमभिमुखेन रोहणमुच्छ्रिताधिष्ठानम् ।</p>
<h3 id="मनतर-203">मन्त्रः</h3>
<p>यथा॒ खलु॒ वै श्रेया॑न॒भ्यारू॑ढᳵ का॒मय॑ते॒ तथा॑ करोति ।<br>
नक्त॒मुप॑ तिष्ठते॒ न प्रा॒तः ।</p>
<h4 id="टक-199">टीका</h4>
<p>यथा खलु श्रेयान् श्रेयसाभिमुखमारूढो भवितुं कामयते एवमयमुपस्थाता करोति । तथापि नक्तमुपतिष्ठते प्रयोजनान्तरार्थमिति भावः । नैव प्रातरुपस्थानं कर्तव्यं तादृशस्य प्रयोजनस्याभावात् ।</p>
<h3 id="मनतर-204">मन्त्रः</h3>
<p>सꣳ हि नक्तँ॑व्व्र॒तानि॑ सृ॒ज्यन्ते॑ ।<br>
स॒ह श्रेयाꣳ॑श्च॒ पापी॑याꣳश्चासाते ।<br>
ज्योति॒र्वा अ॒ग्निस्तमो॒ रात्रि॒र्यन्नक्त॑मुप॒तिष्ठ॑ते ।<br>
ज्योति॑षै॒व तम॑स्तरति ।</p>
<h4 id="टक-200">टीका</h4>
<p>किम्पुनस्तत्प्रयोजनमित्याह - सं हीत्यादि । हिशब्दो यस्मादित्यर्थे वर्तते । यस्मान्नक्तं व्रतानि कर्माणि शुभाशुभलक्षणानि संसृज्यन्ते अविभक्तानि भवन्ति, श्रेयसां पापीयसां च विशेषप्रतिपत्तिर्नास्ति तस्मादेतद्दोषपरिहारार्थमुपस्थातव्यं; उपस्थानेन तमस्स्वरूपां रात्रिं ज्योतिषा सन्तरति । अथ पूर्वपक्षावतारं संशयपूर्वं प्रस्तौति ।</p>
<h3 id="मनतर-205">मन्त्रः</h3>
<p>उप॒स्थेयो॒ऽग्नी ३ र्नोप॒स्थेया ३ इत्या॑हुः ।</p>
<h4 id="टक-201">टीका</h4>
<p>उपस्थेय इति । &lsquo;विचार्यमाणानाम्&rsquo; इत्युभयत्रोदात्तप्लुतः । उपस्थेया इत्यत्र पूर्वं परत्वात् प्लुतोदात्तत्वं, ततस्तस्यासिद्धत्वात्कृदुत्तरपदप्रकृतिस्वरत्वम्, &lsquo;यतोऽनावः&rsquo; इत्याद्युदात्तत्वम्, तेन द्वयोरुदात्तयोश्श्रवणं भवति ।</p>
<h3 id="मनतर-206">मन्त्रः</h3>
<p>मनु॒ष्या॑येन्न्वै योऽह॑रहरा॒हृत्याथै॑नँ॒य्याच॑ति ।<br>
स इन्न्वै तमुपा᳚र्च्छति ।</p>
<h4 id="टक-202">टीका</h4>
<p>मनुष्यायेत्यादि । इदित्यवधारणे, नु इति वितर्के, वै इति प्रसिद्धौ । मनुष्यायाहरहः फलादिकमाहृत्यैवाथैनं यो याचति सोपि तमुपार्च्छति उपरुध्य पीडयत्येव । एवं खल्वेतत् । &lsquo;उपसर्गादृति धातौ&rsquo; इति वृद्धिः । &lsquo;तुनुपूर्व उदात्तयोर्वकारः&rsquo; इति वचनात् ।</p>
<h3 id="मनतर-207">मन्त्रः</h3>
<p>अथ॒ को दे॒वानह॑रहर्याचिष्य॒तीति॑ ।<br>
तस्मा॒न्नोप॒स्थेयः॑ ।</p>
<h4 id="टक-203">टीका</h4>
<p>यदा मनुष्यविषयेप्येवं भवति अथेदानीं को देवान् महानुभावान् अहरहर्याचिष्यति तस्मात्कदाचिदप्यग्निर्नोपस्थेय इति ।</p>
<h3 id="मनतर-208">मन्त्रः</h3>
<p>अथो॒ खल्वा॑हुरा॒शिषे॒ वै कँय्यज॑मानो यजत॒ इति॑ ।<br>
ए॒षा खलु॒ वै [41]<br>
आहि॑ताग्नेरा॒शीर्यद॒ग्निमु॑प॒तिष्ठ॑ते<br>
तस्मा॑दुप॒स्थेयः॑ ।</p>
<h4 id="टक-204">टीका</h4>
<p>अथ समाधत्ते - अथो खल्वाहुरिति । एवं प्राप्ते आहुर्वेदार्थविदः - कः प्रजापतिः, अत्र सर्वदेवात्मत्वसामान्येनाग्निरुच्यते; &lsquo;पादपूरणे वा । अग्न्युपस्थानमेव यजमानस्याशीः, नातः परमाशंसनीयमस्ति; &lsquo;तस्मादग्निरुपस्थेयः, कस्सामान्यान्याचेत इति ।<br>
तस्मात्सायम्प्रातश्चोपस्थेय इति ।</p>
<h3 id="मनतर-209">मन्त्रः</h3>
<p>प्र॒जाप॑तिᳶ प॒शून॑सृजत ।<br>
ते सृ॒ष्टा अ॑होरा॒त्रे प्रावि॑शन् ।<br>
ताञ्छन्दो॑भि॒रन्व॑विन्दत् ।<br>
यच्छन्दो॑भिरुप॒तिष्ठ॑ते॒ स्वमे॒व तदन्वि॑च्छति ।</p>
<h4 id="टक-205">टीका</h4>
<p>प्रजापतिः पशूनित्यादि । पश्ववगमनमेव यजमानोन्विच्छति ।</p>
<h3 id="मनतर-210">मन्त्रः</h3>
<p>न तत्र॑  जा॒म्य॑स्तीत्या॑हुः ।<br>
योऽह॑रहरुप॒तिष्ठ॑त॒ इति॑ ।</p>
<h4 id="टक-206">टीका</h4>
<p>जामि आलस्यम् । गतमन्यत् ।</p>
<h3 id="मनतर-211">मन्त्रः</h3>
<p>यो वा  अ॒ग्निम्प्र॒त्यङ्ङु॑प॒तिष्ठ॑ते॒ प्रत्ये॑नमोषति ।</p>
<h4 id="टक-207">टीका</h4>
<p>यो वा इत्यादि । प्रत्यङ्प्रातिमुखेयेन । ओषति दहति ।</p>
<h3 id="मनतर-212">मन्त्रः</h3>
<p>यᳶ पराङ्॑  +++(उपतिष्ठते)+++ ।</p>
<p>+++(यो )+++ विष्व॑ङ् +++(उपतिष्ठते)+++ प्र॒जया॑ प॒शुभि॑रेति ।
+++(अत्र यो इति , उपतिष्ठते इति ऊहः कृतः ।)+++</p>
<h4 id="टक-208">टीका</h4>
<p>यः पराङ्मुख उपतिष्ठते इत्येव । विष्वङ् नानागमनः प्रजया पशुभिश्च विष्वङेति विगच्छति नष्टो भवति ।</p>
<h3 id="मनतर-213">मन्त्रः</h3>
<p>[संयुक्तमन्त्रः - कवा॑तिर्यङ्ङि॒वोप॑ तिष्ठेत॒ नैन॑म्प्र॒त्योष॑ति॒ न विष्व॑ङ्प्र॒जया॑ प॒शुभि॑रेति ॥ [42] ]</p>
<p>कवा॑तिर्यङ्ङि॒वोप॑ तिष्ठेत ।<br>
नैन॑म्प्र॒त्योष॑ति ।<br>
न विष्व॑ङ्प्र॒जया॑ प॒शुभि॑रेति ॥</p>
<h4 id="टक-209">टीका</h4>
<p>तस्मात्कवातिर्यङ् ईषत्तिरश्चीन इव भूत्वा उपतिष्ठेति । छान्दसः कुशब्दस्य कवादेशः ॥</p>
<p>इति पञ्चमे नवमोनुवाकः ॥</p>
<h2 id="अनवक-१०-परवतसयत-अगनयपसथनमनतर--१-६-मनतर">अनुवाकः १० प्रवत्स्यतः अग्न्युपस्थानमन्त्राः  (१-६ मन्त्राः)</h2>
<h3 id="मनतर-214">मन्त्रः</h3>
<p>मम॒ नाम॑ प्रथ॒मञ्जा॑तवेदᳶ पि॒ता मा॒ता च॑ दधतु॒र्यदग्रे᳚ ।<br>
तत्त्वम्बि॑भृहि॒ पुन॒रा मदैतो॒स्तवा॒हन्नाम॑ बिभराण्यग्ने॥</p>
<h4 id="टक-210">टीका</h4>
<p>1अग्निभ्यः प्रवत्स्यन्नाहवनीयमुपतिष्ठते - मम नामेति त्रिष्टुभा ॥ हे अग्ने जातवेदः जातानां वेदितः, यद्वा - जातधनादिक । मम यत्प्रथममाद्यं गुह्यं; &lsquo;तस्माद्द्विनामा ब्राह्मणोर्धुकः&rsquo; इति द्विनामत्वाद्विशेष्यते । किम्पुनस्तदित्याह - पिता माता चाग्रे जन्मकाले यद्दधतुः नाम मम चक्रतुः । सत्यपि यद्वृत्ते व्यत्ययेन निहन्यते । यद्वा - मम प्रथमं नाम माता च पिता च दधतुः तस्मादेवं नाम विशिष्टम् ।<br>
ततः किम्पुनस्तदित्याह - यदग्रे यज्जन्मकाले एव ममाभूत् । प्रथमस्य नाम्नो द्वौ गुणौ, मातापितृकर्तृकत्वं अग्रे कृतत्वं च । ततो विशिष्टं मदीयं नाम त्वं बिभृहि । कुत इत्यत आह - मत् मम । सुपां सुलुक्&rsquo; इति षष्ठ्या लुक् । कुतः? आ पुनरेतोः आपुनरागमनात् । &lsquo;भावलक्षणे स्थेण्&rsquo; इति तोसुन्प्रत्ययः, कृदुत्तरपदप्रकृतिस्वरत्वं बाधित्वा &lsquo;तादौ च&rsquo; इति गतेः प्रकृतिस्वरत्वम् । यद्वा - आभिमुख्ये आङ्स्वीकर्तव्यः । कर्तरि तोसुन् । मदिति पञ्चम्येव । आ गन्तोः मत्, यावदहमागन्तास्मि तावदित्यर्थः । तव च नामाहं बिभराणि । तावन्तं कालं नामभरणं चावश्यकार्यप्रतिलम्भार्थम् ।<br>
एतदुक्तं भवति - मयि प्रोषित उपसन्निहितस्त्वमहं भूत्वा मया कर्तव्यं सर्वं कुरु, यथात्र न किञ्चित्परिहास्यते । अहमप्यन्यत्र त्वं भूत्वा त्वया कर्तव्यं करिष्यामि, यथा बहिर्न किञ्चित्परिहास्यते । एवमाभ्यां परस्परस्योपकुर्वद्भ्यां वर्तितव्यमिति ॥</p>
<h3 id="मनतर-215">मन्त्रः</h3>
<p>मम॒ नाम॒ तव॑ च जातवेदो॒ वास॑सी इव वि॒वसा॑नौ॒ ये चरा॑वः ।</p>
<h4 id="टक-211">टीका</h4>
<p>2आगत्य प्रवासात्पुनस्तमुपतिष्ठते - मम नाम तव चेति । अयञ्च जगतीप्रकारो विवृद्धपादः । &lsquo;आयुषे त्वं जीवसे वयम्&rsquo; इति तृतीयः पादः ॥<br>
हे जातवेदः मम च तव च सम्बन्धिनी ये नामनी विवसानौ विपरिवृत्य वसानौ मम नाम त्वं तव च नामाहमिति, अतोन्योन्यस्य विपरिवृत्ते इव धारयन्तौ चरावः त्वं चाहं च वर्तावहे । ते नामनी पुनरिदानीं यथायथं यथास्वं विपरिदधावहै पुनविवर्तावहै । तव नाम त्वमेव परिधत्स्व मम च नामाहमेव परिदधे । &lsquo;यथास्वे यथायथम्&rsquo; इति निपात्यते ।</p>
<h3 id="मनतर-216">मन्त्रः</h3>
<p>आयु॑षे॒ त्वञ्जी॒वसे॑ व॒यँ &hellip; +++(विवृद्धपादः तृतीयपादः)+++<br>
य्य॑थाय॒थँव्वि परि॑ दधावहै॒ पुन॒स्ते  ॥</p>
<h4 id="टक-212">टीका</h4>
<p>किमर्थमित्याह - आयुषे अन्नाय हविर्लक्षणाय त्वमात्मीयं नाम गृहाण । जीवसे दीर्घाय्नुर्जीवितुम् वयमप्यात्मीयं नाम गृह्णीमः । &lsquo;अस्मदो द्वयोश्च&rsquo; इत्येकस्मिन् बहुवचनम् । वचनव्यत्ययो वा । &lsquo;तुमर्थे सेसेन्&rsquo; इत्यसेप्रत्ययः, आद्युदात्तत्वप्रसङ्गादसुन्नन्तो नेष्यते ॥</p>
<h3 id="मनतर-217">मन्त्रः</h3>
<p>नमो॒ऽग्नयेऽप्र॑तिविद्धाय॒ नमोऽना॑धृष्टाय॒ नम॑स्स॒म्राजे᳚ ।</p>
<h4 id="टक-213">टीका</h4>
<p>3गार्हपत्यमुपतिष्ठते - नमोग्नय इति त्रिष्टुभा ॥ नमोग्नये पूजेयं क्रियते । अप्रतिविद्धाय केन न चिदप्यताडिताय । नमोनाधृष्टाय केन चिदप्यपरिभूताय । नमस्सम्राजे सर्वदा सङ्गतदीप्तये । &lsquo;मो राजि समः क्वौ&rsquo; इति मकारः ।</p>
<h3 id="मनतर-218">मन्त्रः</h3>
<p>अषा॑ढः [43]  अ॒ग्निर्बृ॒हद्व॑या विश्व॒जिथ्सह॑न्त्य॒श्श्रेष्ठो॑ गन्ध॒र्वः  ॥</p>
<h4 id="टक-214">टीका</h4>
<p>इदानीं स एवाग्निस्स्तूयते - अयं खल्वग्निः अषाढः केन चिदपि सोढुमशक्यः । &lsquo;साढ्वै साढ्वा&rsquo; इति निपात्यते, &lsquo;सहोस्साढस्सः&rsquo; इति षत्वम् । बृहद्वयाः अपरिमितान्नः, विश्वजित्सर्वस्य जेता, सहन्न्त्यः अभिभवनशीलश्शत्रूणाम् । सहेरौणादिके झचि स्वार्थिको यत्, अद्व्यचोपि व्यत्ययेन &lsquo;यतोऽनावः&rsquo; इत्याद्युदात्तत्वम् । श्रेष्ठः प्रशस्यतमः, गन्धर्वः गवां स्तुतिशब्दानां धारयिता स्वीकर्ता । स्वीकृत्य वा तदर्थस्य कर्ता । पृषोदरादिः । योग्निरित्थम्भूतस्तस्मै नमः इति ॥</p>
<h3 id="मनतर-219">मन्त्रः</h3>
<p>त्वत्पि॑तारो अग्ने दे॒वास्त्वामा॑हुतय॒स्त्वद्वि॑वाचनाः ।<br>
सम्मामायु॑षा॒ सङ्गौ॑प॒त्येन॒ सुहि॑ते मा धाः  ॥</p>
<h4 id="टक-215">टीका</h4>
<p>4अन्वाहार्यपचनमुपतिष्ठते - त्वत्पितार इति ॥ अयं कश्चिद्गायत्रीप्रकारः । &lsquo;सम्मामायुषा&rsquo; इति तृतीयः । हे अग्ने त्वात्पितारस्त्वत्पितृकाः त्वं पिता पाता वा येषां तादृशा देवताः । छान्दसं दीर्घत्वम्, &lsquo;ऋतश्छन्दसि&rsquo; इति कबभावः । त्वामाहुतयः त्वां प्रति गन्तारः, त्वय्याहुतयो येषान्ते त्वामाहुतयः । छान्दसो द्वितीयाया अलुक् । त्वय्याहुतयः देवाहुतय इत्यर्थः । त्वद्विवाचनाः त्वं विवाचनाः विवाचयिता विशेषेण ख्यापयिता येषां ते तादृशाः, त्वन्मुखत्वाद्देवानाम् वचेर्ण्यन्तान्नन्द्यादिलक्षणो ल्युः । स तादृशस्त्वमायुषान्नेन जीवितेन वा सुहिते सुष्ठु निहिते सुहितार्थं मां सन्धाः सन्धेहि संयोजय । गौपत्येन गवां स्वामित्वेन च मां सन्धेहि । पत्यन्तलक्षणो यत् । दधातेर्लेटि शपो लुक् । छान्दसे वा लिङि &lsquo;गातिस्था&rsquo; इति सिचो लुक् । यद्वा - सुहिते सम्यक् स्थापय । सुहित इति प्रादिसमासे अव्ययपूर्वपदप्रकृतिस्वरत्वम् ॥</p>
<h3 id="मनतर-220">मन्त्रः</h3>
<p>अ॒यम॒ग्निश्श्रेष्ठ॑तमो॒ऽयम्भग॑वत्तमो॒ऽयꣳ स॑हस्र॒सात॑मः ।<br>
अ॒स्मा अ॑स्तु सु॒वीर्य᳚म्  ॥</p>
<h4 id="टक-216">टीका</h4>
<p>5आहवनीयमुपतिष्ठते - अयमित्यनुष्टुभा ॥ अयमग्निराहवनीयश्श्रेष्ठतमः अतिशयेन प्रशस्यतमः प्रशस्तानामपि प्रशस्ततमः । प्रकर्षवतामप्यतिशयविवक्षया द्वितीय आतिशायनिको भवत्येव, यथा &lsquo;श्रेष्ठतमाय कर्मणे&rsquo; इति । अयं भगवत्तमः अतिशयेन धनवान् । तथाऽयं सहस्रसातमः सहस्रस्य बहुनो धनस्य ये सनितारस्सम्भक्तारो दातारो वा तानतिशेते । &lsquo;जनसन&rsquo; इति विट् ,&lsquo;विड्वनोरनुनासिकस्स्यात्&rsquo; इत्यात्वम् । ईदृशोयमग्निरस्मै यजमानाय मह्यं सुवीर्यमस्तु शोभनवीर्यं धनमस्तु । ईदृशधनहेतुर्मामस्त्विति यावत् । &lsquo;वीरवीर्यौ च&rsquo; इत्युत्तरपदाद्युदात्तत्वम् । एवं सहस्रपदोपात्तं धनं सुवीर्यशब्देन विशेप्यते ॥</p>
<h3 id="मनतर-221">मन्त्रः</h3>
<p>मनो॒ ज्योति॑र्जुषता॒माज्यँ॒व्विच्छि॑न्नँय्य॒ज्ञꣳ समि॒मन्द॑धातु । <br>
या इ॒ष्टा उ॒षसो॑ नि॒म्रुच॑श्च॒ तास्सन्द॑धामि ह॒विषा॑ घृ॒तेन॑  ॥</p>
<h4 id="टक-217">टीका</h4>
<p>6विच्छिन्ननिमित्तो होमः - मनो ज्योतिरिति । त्रिष्टुबियं, विराड्वा ॥ पूर्वार्धर्चो व्याख्यातः ।</p>
<ul>
<li>[अग्निहोत्रमन्त्रावुपस्थानार्थौ - तत्र प्रथमा मन इति विराट् ॥ हे अग्ने तव ज्योतिः कीदृशं मननीयम् । यद्वा - मनश्शेषमुद्वासितेन पीडितं यन्मननीयमेवासीत् नान्यत्वे[त्र]विद्यते तदिदमाज्यं जुषतां सेवतां अनेन कर्मणा पूर्ववत्समृद्धमस्तु । यद्वा - मनस्सदा मननीयं मनोहरं अग्न्याख्यं ज्योतिः उद्वासनापराधं चेतस्यकृत्वा जुषतामाज्यमिति । ततो विच्छिन्नमुद्वासने तव यज्ञमिमं सन्दधातु । बृहस्पतिश्च नः अस्माकमिमं यज्ञं तनुतां विश्वे देवाश्च इहास्मिन्कर्मणि मादयन्तां मोद(य)न्ताम् । मद तृप्तियोगे चुरादिः । बृहस्पतिशब्दश्च पारस्करादिः, वनस्पत्यादिश्च । तेन सुडागमः, पूर्वोत्तरपदयोर्युगपत्प्रकृतिस्वरत्वं च ॥]</li>
</ul>
<p>सर्वस्य मनो द्योतमानोयमग्निरिदमाज्यं जुषतां, जुषमाणश्चेमं विच्छिन्नं यज्ञं सन्दधात्विति । या इष्टाः &lsquo;तास्सन्दधामि&rsquo; इति वचनात् मयि प्रोषिते प्रमत्ते वा । या उषसः अन्यैर्यजमानैरिष्टाः, मयानिष्टा इत्यर्थसिद्धम् । यद्वा - इष्टा यागार्हा मयानिष्टास्संधातुं या इष्टाः । इच्छतेर्निष्ठा । इषेर्वा गतिकर्मणः, इष्टाः गताः विना यागेनातिवाहिताः । उषसः अहरारम्भाः प्रातश्च सायं चेति यावत् । म्रुचु म्लुचु स्तेयकरणे, सम्पदादिलक्षणः क्विप् । तास्सन्दधामि अनेन घृतेनैव हविषा चरुणा सङ्गताः करोमि अनेन हविषा यागवतीः करोमि । अथापरम् - या इष्टाः पूर्वं मया यागवत्यः कृताः या उषसः उदया दिवसा इत्यर्थः । याश्च निम्रुचः लुप्तयागा उषसस्ता उभयीरुषसः अनेन हविषा सन्दधामि संयोजयामि, यागवतीरेव सर्वाः करोमि, इष्टानिष्टविभागरहिताः करोमीत्यर्थः ॥</p>
<h2 id="परजपतयम-इषटयजमनकणडम">प्राजापत्यम् इष्टियाजमानकाण्डम्</h2>
<h3 id="दरशकयजमनशष-आचमनवरतपयनदन-मनतर------१०-७-१४-मनतर-">दार्शिकयाजमानशेषाः आचमनव्रतौपायनादीनां मन्त्राः      (१० ७-१४ मन्त्राः )</h3>
<h3 id="मनतर-222">मन्त्रः</h3>
<p>पय॑स्वती॒रोष॑धयः [44] पय॑स्वद्वी॒रुधा॒म्पयः॑ । <br>
अ॒पाम्पय॑सो॒ यत्पय॒स्तेन॒ मामि॑न्द्र॒ सꣳ सृ॑ज  ॥</p>
<h4 id="टक-218">टीका</h4>
<p>7अतः परमिष्टियाजमानकाण्डं प्राजापत्यम् । तत्राप आचामति - पयस्वतीरित्यनुष्टुभा ॥ पयस्वतीः पयस्वत्यः क्षीरवत्यस्सारवत्यो वा । पानरसेन तद्वत्य ओषधय ओषध्यः फलपाकान्ताः । &lsquo;वा छन्दसि&rsquo; पूर्वसवर्णदीर्घत्वम् । वीरुधां तु पयः पयस्वत् ओषधीनां पयोपि पयस्वत् सारवत् पेयत्वगुणवत् । विविधं रोहन्तीति वीरुधः लतादयः । पृषोदरादिः । अपां वा सम्बन्धि यत्पयः ईदृशं पयसोपि पयः, यत्किञ्चित्पय ओषधीनां वीरुधां वा तस्यापि पयस्ततोपि सारवत् । तेन मां संसृज योजय हे इन्द्र । एतदुक्तं भवति - ओषधयो न केवलं पयस्वत्यः वीरुधान्तु पयोपि पयस्वत्, अपान्तु ततोपि पयस्वत्पय इति ॥</p>
<h3 id="मनतर-223">मन्त्रः</h3>
<p>[संयुक्तमन्त्रः - अग्ने᳚ व्रतपते व्र॒तञ्च॑रिष्यामि॒ तच्छ॑केय॒न्तन्मे॑ राध्यताम्  ॥ ]</p>
<p>अग्ने᳚ व्रतपते व्र॒तञ्च॑रिष्यामि ।</p>
<h4 id="टक-219">टीका</h4>
<p>8व्रतमुपैति - अग्ने व्रतपत इति यजुषा ॥ हे अग्ने व्रतानां ब्रह्मचर्यादीनां पते पालयितः । &lsquo;नामन्त्रिते समानाधिकरणे सामान्यवचनम्&rsquo; इति पूर्वस्याविद्यमानवत्वनिषेधाद्द्वितीयं निहन्यते । व्रतं यथोक्तं चरिष्यामि ।</p>
<h3 id="मनतर-224">मन्त्रः</h3>
<p>तच्छ॑केयम् ।</p>
<h4 id="टक-220">टीका</h4>
<p>तद्व्रतमहं शकेयं चरितुं समर्थो भूयासम् । लिङ्याशिष्यङ् ।</p>
<h3 id="मनतर-225">मन्त्रः</h3>
<p>तन्मे॑ राध्यताम्  ॥</p>
<h4 id="टक-221">टीका</h4>
<p>तद्व्रतं त्वत्प्रसादाच्चरितं मे मम राध्यतां सिद्ध्यतु । राध हिंसासिद्दयोः, दैवादिकः ॥</p>
<h3 id="मनतर-226">मन्त्रः</h3>
<p>अ॒ग्निꣳ होता॑रमि॒ह तꣳ हु॑वे दे॒वान् ..<br>
य॒ज्ञिया॑नि॒ह यान् हवा॑महे  ॥<br>
आ य॑न्तु दे॒वास्सु॑मन॒स्यमा॑ना ..<br>
वि॒यन्तु॑ दे॒वा ह॒विषो॑ मे अ॒स्य  ॥</p>
<h4 id="टक-222">टीका</h4>
<p>9हविर्निरुप्यमाणमभिमन्त्रयते - अग्निं होतारमिति । अत्र वृत्तिद्वययोगात्संशये सङ्ख्यया त्रिष्टुबित्येके । &lsquo;आद्यात्सन्देहे । देवतादिभ्यश्च&rsquo; इति जगतीत्यन्ये ॥+++(अन्ये, एके इति पक्षद्वयोल्लेखोत्र । अनयोर्विषये विचारः करणीयः)+++</p>
<p>इहास्मिन् कर्मणि होतारं देवानामाह्वातारमग्निं हुवे आह्वयामि । शपो लुक् । देवान्यज्ञियान्यज्ञार्हान् हवामहे आह्वयामः, य आह्वातव्यास्तानप्याह्वयामि । &lsquo;बहुलं छन्दसि&rsquo; इति ह्वयतेस्सम्प्रसार्णम् । &lsquo;यज्ञर्त्विग्भ्याम्&rsquo; इति यज्ञशब्दाद्घः । यद्वा - यान्हवामहे ये होतव्याः तानाह्वयामि । जुहोतेर्व्यत्येयन शप्, आत्मनेपदं च । ते च हुतास्सुमनस्यमानाः सुमनसस्सन्त आह्वानापराधं सोढ्वा तुष्यन्तु, आयन्त्वागच्छन्तु । भृशादित्वलक्षणः क्यङ् । आगत्य च देवा हविषोस्य वियन्तु भक्षयन्तु । वी गत्यादिषु, &lsquo;क्रियाग्रहणं कर्तव्यम्&rsquo; इति सम्प्रदानत्वात् &lsquo;चतुर्थ्यर्थे बहुलं छन्दसि&rsquo; इति षष्ठी ॥</p>
<h3 id="मनतर-227">मन्त्रः</h3>
<p>कस्त्वा॑ युनक्ति॒ स त्वा॑ युनक्तु ।</p>
<h4 id="टक-223">टीका</h4>
<p>10यज्ञं यज्ञयोगेन युनक्ति - कस्त्वेति यजुषा ॥ कः प्रजापतिरेव हि त्वां युनक्ति योक्तुमर्हति, तस्मात्स त्वां युनक्तु हे यज्ञ युक्तात्मानं त्वां करोतु ॥</p>
<h3 id="मनतर-228">मन्त्रः</h3>
<p>यानि॑ घ॒र्मे क॒पाला᳚न्युपचि॒न्वन्ति॑ [45] वे॒धसः॑ ।<br>
पू॒ष्णस्तान्यपि॑ व्र॒त इ॑न्द्रवा॒यू विमु॑ञ्चताम्  ॥</p>
<h4 id="टक-224">टीका</h4>
<p>11कपालानि विमुञ्चति - यानि घर्म इत्यनुष्टुभा ॥ इयं चाध्वर्यवे व्याख्याता &lsquo;धृष्टिरसि&rsquo; इत्यत्र ।</p>
<ul>
<li>[ कपालानि विमुञ्चति - यानीति ॥ इष्टिसंस्थानकालभाविनोपि विमोकमन्त्रस्य प्रासङ्गिकमिहाम्नानम् । इयं चतुष्पदानुष्टुप् ; यणादेशाकरणेन प्रथमतृतीयौ पूरणीयौ । विधायको वेधाः अध्वर्युः । विध विधाने, असुन्प्रत्ययः (उ.सू. 664) । उञ्छादित्वात् (पा.सू. 6.1.160) अन्तोदात्तः, व्यत्ययेन बहुवचनम्, एको ह्यध्वर्युरुपदधाति । यानि कपालानि घर्मे अङ्गारे वेधसः उपचिन्वन्ति उपहितवन्तः । वर्तमानसामीप्ये लट् (पा.सू. 3.3.131) । तानि कपालानि इन्द्रवायू विमुञ्चताम्; ध्रुवमसीत्यादिमन्त्रैरुपहितानां तावेव विमोचकाविति भावः ।<br>
&lsquo;नोत्तरपदेनुदात्तादौ&rsquo; (पा.सू. 6.2.142) इत्युभयपदप्रकृतिस्वरत्वे निषिद्धे समासान्तोदात्तत्वम् । किमुपधानं विमोकार्थं ? इत्यत आह - पूष्णः पोषकस्याग्नेः । उदात्तनिवृत्तिस्वरेण (पा.सू. 6.1.161) विभक्तेरुदात्तत्वम् । तस्य व्रते हविश्श्रपणलक्षणे कर्मणि अपीते समाप्ते इदानीं विमुञ्चतामिति । &lsquo;सं ते मनसा मनः&rsquo; (तै.सं. 1.3.10) इत्यादिवदपीत्युपसर्गश्रुतेर्योग्यं क्रियापदमध्याह्रियते । उपचिन्वन्तीत्यत्र &lsquo;सतिशिष्टेपि विकरणस्वरो लसार्वधातुकस्वरं न बाधते&rsquo; इति वचनाल्लसार्वधातुकाद्युदात्तत्वम् । &lsquo;चतुष्पदयर्चा&rsquo; (तै.ब्रा. 3.2.7) इत्यादि ब्राह्मणम् ॥  ]</li>
</ul>
<p>यानि कपालानि घर्मे अग्नौ वेधसोध्वर्यवः उपचिन्वन्ति उपदधति तानि पूष्णः पुष्टिकारणस्याग्नेर्व्रते कर्मणि अपीते समाप्ते । इदानीमिन्द्रवायू विमुञ्चताम्; न ह्यन्यस्तानि विमोक्तुं शक्नोतीति ॥</p>
<h3 id="मनतर-229">मन्त्रः</h3>
<p>अभि॑न्नो घ॒र्मो जी॒रदा॑नु॒र्यत॒ आत्त॒स्तद॑ग॒न्पुनः॑ ।</p>
<h4 id="टक-225">टीका</h4>
<p>12भिन्नं कपालमुत्कर उदस्यति - अभिन्न इति । पङ्क्तिरियं चतुष्पदा ॥ अभिन्नोऽविगुणोस्तु घर्मो यज्ञः; सत्यपि कपालभेदे तन्निमत्तं यज्ञस्य वैगुण्यं मा भूदित्यर्थः । अथ वा - घर्मार्थं कपालं घर्मः स भिन्नोप्यभिन्नोस्तु अविनष्ट एवास्तु । अत एव जीरदानुः यागः कपालं वा भवतु वैगुण्याभावात्; जीरमुदकं तस्य दाता वर्षादिद्वारेण । यद्वा - जीवं जीवितं प्रजानां तस्य दाता । जीवेरौणादिको रक्प्रत्ययः, ददातेर्नुः, दासीभारादित्वात्पूर्वपदप्रकृतिस्वरत्वम् । जीवेरदानुक् जीरदानुः इति निर्वचनं पदकारा न सहन्ते ।</p>
<p>किञ्च - अयं घर्मो यज्ञात्मा कपालात्मा वा यतः पृथिव्या आत्तः गृहीतः तदेव पुनरगन् गच्छतु पृथिव्यां गृहीतं पृथिवीमेव गच्छतु । गमेश्छान्दसे लिङि &lsquo;मन्त्रे घस&rsquo; इत्यादिना च्लेर्लुक् । &lsquo;मो नो धातोः ' ॥</p>
<h3 id="मनतर-230">मन्त्रः</h3>
<p>इ॒ध्मो वेदि॑ᳶ परि॒धय॑श्च॒ सर्वे॑ य॒ज्ञस्याऽऽयु॒रनु॒ सञ्च॑रन्ति  ॥</p>
<h4 id="टक-226">टीका</h4>
<p>13आहवनीये सम्मीननीं जुहोति - इध्मो वेदिरित्युत्तरेणार्धर्चेन त्रयस्त्रिंशदिति त्रिष्टुभा च ॥ इध्मो वेदिः परिधयश्च । चशब्दादन्येप्येवंजातीयास्सर्वे यज्ञस्यायुस्थानीयमिममनुसञ्चरन्ति अनुक्रमेण प्रत्यासन्ना भूत्वा चरन्ति इमं सेवमाना वर्तन्ते । ये च त्रयस्त्रिंशत्तन्तवः तन्तुस्थानीयाः पटमिव सूत्राणीमं यज्ञं वितत्निरे विस्तारयन्ति । के पुनस्ते? ये &lsquo;प्रजापतिर्मनसान्धोच्छेतः&rsquo; इति आकूतिप्रभृतियज्ञस्य तनितारः प्रजापत्यादयः ते वेदितव्याः । आकूत्यादयो वा यज्ञावयवाः ।</p>
<h3 id="मनतर-231">मन्त्रः</h3>
<p>त्रय॑स्त्रिꣳश॒त्तन्त॑वो॒ ये वि॑तत्नि॒रे य इ॒मँय्य॒ज्ञꣵ स्व॒धया॒ दद॑न्ते ।<br>
तेषा᳚ञ्छि॒न्नम्प्रत्ये॒तद्द॑धामि॒ स्वाहा॑ +++(अत्र त्रिष्टुप्-छन्द इति व्याख्याने-। उत्तरविनियोगमन्त्रस्यापि योगेन त्रिष्टुप् ज्ञेया)+++ ।</p>
<h4 id="टक-227">टीका</h4>
<p>त्रयश्च त्रिंशच्च । &lsquo;त्रेस्त्रयः&rsquo; इति सूत्रेण त्रेस्त्रयसादेशः, &lsquo;सङ्क्या&rsquo; इति पूर्वपदप्रर्कृतिस्वरत्वम् । विपूर्वात्तनोतेश्छान्दसे लिटि &lsquo;तनिपत्योश्छन्दसि&rsquo; इत्युपधालोपः । अथ ये च इमं यज्ञं स्वधयान्नेन हविरात्मना ददन्ते उत्पादयन्ति, उत्पाद्य वा देवेभ्यो दधति । ददतिर्भौवादिकः । तेषां सर्वेषां यच्छिन्नं भेदननिमित्तेन प्राप्तं वैगुण्यं एतत्प्रतिदधामि अनयाहुत्या प्रतिविहितं करोमि । यद्वा - समर्थे प्रतिशब्दः; यच्छिन्नमेतत्सन्दधामि सन्ततमविच्छिन्नमनयाहुत्या करोमि, स्वाहुतं चेदमस्तु ॥</p>
<h3 id="मनतर-232">मन्त्रः</h3>
<p>घ॒र्मो दे॒वाꣳ अप्ये॑तु  ॥ [46]</p>
<h4 id="टक-228">टीका</h4>
<p>14अन्यं कपालं तेषु विसृजति - घर्म इति ॥ घर्मो यज्ञः कपालं वा देवानप्येतु अनुप्रविशतु अन्वितगुणो भवतु ॥</p>
<p>इति पञ्चमे दशमोनुवाकः ॥</p>
<h2 id="वशवदव-यजयकणडम">वैश्वदेवं याज्याकाण्डम्</h2>
<p>संहितायां २,२,५-६ अनुवाकयोराम्नातानां काम्येष्टीनां याज्यापुरोनुवाक्याः</p>
<h2 id="अनवक-११">अनुवाकः ११</h2>
<h3 id="अभशसयमनकरतक-तरहवषयदयसय-वशवनरयगसय-परनवकय--१-मनतर">अभिशस्यमानकर्तृके त्रिहविष्याद्यस्या वैश्वानरयागस्य पुरोनुवाक्या  १ मन्त्रः</h3>
<h3 id="मनतर-233">मन्त्रः</h3>
<p>वै॒श्वा॒न॒रो न॑ ऊ॒त्याऽऽप्र या॑तु परा॒वतः॑ ।<br>
अ॒ग्निरु॒क्थेन॒ वाह॑सा  ॥</p>
<h4 id="टक-229">टीका</h4>
<p>1अथ प्राजापत्यकाण्डमध्ये याज्याकाण्डं वैश्वदेवम् । तत्र &lsquo;वैश्वानरं द्वादशकपालं निर्वपेद्वारुणं चरुं दधिक्राव्‌ण्णे चरुमभिशस्यमानः&rsquo; इति त्रिहविष्को यो वैश्वानरो द्वादशकपालः तस्य पुरोनुवाक्या - वैश्वानरो न इति गायत्री ॥ प्रायेण पञ्चमषष्ठयोस्सर्ववैश्वानराणामियमेव पुरोनुवाक्या वेदितव्या ।</p>
<p>वैश्वानरः विश्वेषां नराणां स्वामित्वेन सम्बन्धी अग्निः । &lsquo;नरे संज्ञायाम्&rsquo; इति पूर्वपदस्य दीर्घत्वम् । ऊत्या मार्गेण करणेन अस्मद्रक्षणेन वा हेतुना आत्मनो वा तर्पणेन प्रयोजनेन । &lsquo;ऊतियूति&rsquo; इति क्तिन उदात्तत्वं निपात्यते, &lsquo;उदात्तयणः&rsquo; इति विभक्तेरुदात्तत्वं, &lsquo;ज्वरत्वर&rsquo; इत्यादिना ऊठ् । स नोस्मानाप्रयातु आभिमुख्येनान्येभ्यश्च प्रकर्षेणास्मान् प्राप्नोतु परावतः दूरादप्यायातु । &lsquo;उपसर्गाच्छन्दसि&rsquo; इति वतिः । उक्थेन स्तोत्रेण वाहसा वहनसमर्थेन अभीष्टार्थवाहनसमर्थेनेत्यर्थः । यद्वा - प्रापणसमर्थेन मार्गेण । &lsquo;वहिहाधाञ्भ्यश्छन्दसि&rsquo; इत्यसुन्, &lsquo;णित्&rsquo; इति हि तत्रानुवर्तते । आगत्य चास्मानभिशस्तेर्मुञ्चन्पापं वर्णमपहन्त्विति शेषः ॥</p>
<h3 id="वदवषणननदननमतकक-वशवनरयग-यजय-२-मनतर">विद्विषाणान्नदाननिमित्कके वैश्वानरयागे याज्या २ मन्त्रः</h3>
<h3 id="मनतर-234">मन्त्रः</h3>
<p>ऋ॒तावा॑नँव्वैश्वान॒रमृ॒तस्य॒ ज्योति॑ष॒स्पति᳚म् ।<br>
अज॑स्रङ्घ॒र्ममी॑महे  ॥</p>
<h4 id="टक-230">टीका</h4>
<p>2&rsquo;वैश्वानरं द्वादशकपालं निर्वपेद्विद्विषाणयोरन्नं जग्ध्वा&rsquo; इत्यस्य याज्या - ऋतावानमिति गायत्री ॥ ऋतावानं सत्यवन्तं यज्ञवन्तं वा वैश्वानरम् । छन्दसीवनिपौ&rsquo; इति वनिप्, &lsquo;अन्येषामपि दृश्यते&rsquo; इति दीर्घत्वम् । ऋतस्य सत्यस्य सूर्यादेः ज्योतिषः पतिं पातारमीमहे याचामहे । किं? अजस्रमविच्छिन्नं घर्मं यज्ञं, तेन अविच्छिन्नास्स्यामेति । तेन नास्मिन्मृजाते विद्विषाणौ इति ॥</p>
<h3 id="जतषटरप-वशवनरयग-परनवकय-३-मनतर">जातेष्टिरूपे वैश्वानरयागे पुरोनुवाक्या ३ मन्त्रः</h3>
<h3 id="मनतर-235">मन्त्रः</h3>
<p>[संयुक्तमन्त्रः - वै॒श्वा॒न॒रस्य॑ द॒ꣳ॒सना᳚भ्यो बृ॒हदरि॑णा॒देक॑स्स्वप॒स्य॑या क॒विः ।<br>
उ॒भा पि॒तरा॑ म॒हय॑न्नजायता॒ग्निर्द्यावा॑पृथि॒वी भूरि॑रेतसा  ॥ ]</p>
<p>वै॒श्वा॒न॒रस्य॑ द॒ꣳ॒सना᳚भ्यो बृ॒हद् ..
अरि॑णा॒देक॑स्स्वप॒स्य॑या क॒विः ।<br>
उ॒भा पि॒तरा॑ म॒हय॑न्नजायता॒ग्निर्द्यावा॑पृथि॒वी भूरि॑रेतसा  ॥</p>
<h4 id="टक-231">टीका</h4>
<p>3&rsquo;वैश्वानरं द्वादशकपालं निर्वपेत्पुत्रे जाते&rsquo; इत्यस्य पुरोनुवाक्या - वैश्वानरस्य दंसनाभ्य इति जगती ॥ बृहदिति प्रथमपादान्तः । तेन अरिणादिति पादादित्वान्न निहन्यते । वैश्वानरस्य दंसनाभ्यः कर्मभ्यः बृहन्महत् एकः कविर्मेधावी किमरिणादधिगच्छति? किमिति सामर्थ्याल्लभ्यते, इतोन्यन्महदस्तीति कविर्मेधावी कश्चिदवबुध्यते किं? न कश्चिदित्यर्थः । यो मेधावी न भवति स कामं मिथ्यावबुध्यतां, मेधावी नैव बोद्धुमर्हतीति । री गतिरेषणयोः क्रैयादिकः, छान्दसो लुङ्, &lsquo;प्वादीनां ह्रस्वः&rsquo; इति ह्रस्वत्वम् ।<br>
कीदृशं महत्त्वमित्याह - स्वपस्यया शोभनकर्मतया महदाभ्योन्यन्नास्त्येवेत्यर्थः । वैस्वानरस्य कर्मसदृशमन्यच्छोभनत्वेन महत्कर्म कश्चिदपि मेधवी जनो न जानातीत्युक्तं भवति । अप इति कर्मनाम, शोभनकर्म स्वपः, तस्य भावस्स्वपस्यम् । छान्दसो यत्, &lsquo;सुपां सुलुक्&rsquo; इति तृतीयाया यादेशः ।<br>
तर्हि तेषामस्य कर्मणां मध्ये शोभनमेकं कर्मोदाह्रियतामित्याह - अयं खल्वग्निः उभा उभौ पितरा पितरौ, मातापितृस्थानीयौ वा । उभयत्रापि &lsquo;सुपां सुलुक्&rsquo; इत्याकारः । द्यावापृथिवी द्यावापृथिव्यौ । द्विवचनस्य पूर्वसवर्ण ईकारः, &lsquo;दिवो द्यावा&rsquo; इति द्यावादेशः, &lsquo;देवताद्वन्द्वे च&rsquo; इति पूर्वोत्तरपदयोर्युगपत् प्रकृतिस्वरत्वम् । भूरिरेतसा भूरिरेतसौ स्थावरजङ्गमात्मकबहुविकारे महयन् पूजयन् प्रकाशयन् अजायत जायते । छान्दसो लङ् । यथा खलु कश्चित्सुजातः पुत्रः मातापितरौ भूरिरेतसौ युवानौ निजजन्मनालङ्कुर्वन् जायते एवमसौ जायते । इत्थं जन्मकाल एवास्य कुर्वाणस्य किन्नाम कर्म महच्छोभनं न भवतीति भावः । तस्मादीदृशोयमग्निरस्माकं जातं तमिमं पुत्रं पूतत्वतेजस्वित्वादिगुणं करोतु ॥</p>
<h3 id="दरशदयतपततनमततक-वशवनरयग-यजय-४-मनतर">दर्शाद्यतिपत्तिनिमित्तके वैश्वानरयागे याज्या ४ मन्त्रः</h3>
<h3 id="मनतर-236">मन्त्रः</h3>
<p>पृ॒ष्टो दि॒वि पृ॒ष्टो अ॒ग्निᳶ पृ॑थि॒व्याम्पृ॒ष्टो विश्वा॒ ओष॑धी॒रा वि॑वेश ।<br>
वै॒श्वा॒न॒रस्सह॑सा पृ॒ष्टो अ॒ग्निस्स नो॒ दिवा॒ सः [47]  रि॒षᳶ पा॑तु॒ नक्त᳚म्  ॥</p>
<h4 id="टक-232">टीका</h4>
<p>4&rsquo;वैश्वानरं द्वादशकपालं निर्वपेदमावास्यां वा पौर्णमासीं वातिपाद्य&rsquo; इत्यस्य याज्या&rsquo; - पृष्टो दिवीति त्रिष्टुप् ॥ अयं वैश्वानरोग्निः दिव्यादित्यात्मना पृष्टः स्पृष्टः । छान्दसो व्यञ्जनलोपः । यद्वा - पृष्टो निषिक्तः निहितः दिव्यादित्यात्मना । पृष सेचने । पृथिव्यां च पार्थिवेषु । &lsquo;उदात्तयणः&rsquo; इति विभक्तेरुदात्तत्वमुक्तम् । पृष्ट एव भूत्वा विश्वा ओषधीराविवेश, पक्तिस्थितिहेतुत्वेन सर्वं व्याप्य स्थितः । स एवम्भूतो वैश्वानरोग्निस्सहसा बलेन पृष्टस्सम्बद्धो नोस्मान् रिषः रेष्टुर्हिंसितुः दिवा पातु रक्षतु । नोस्मान्नक्तं च पातु अतिपत्तिदोषात्पात्विति ॥</p>
<h3 id="जतषटय-यजय-५-मनतर">जातेष्ट्याः याज्या ५ मन्त्रः</h3>
<h3 id="मनतर-237">मन्त्रः</h3>
<p>जा॒तो यद॑ग्ने॒ भुव॑ना॒ व्यख्य॑ᳶ प॒शुन्न गो॒पा इर्य॒ᳶ परि॑ज्मा ।<br>
वैश्वा॑नर॒ ब्रह्म॑णे विन्द गा॒तुँय्यू॒यम्पा॑त स्व॒स्तिभि॒स्सदा॑ नः  ॥</p>
<h4 id="टक-233">टीका</h4>
<p>5जातेष्ट्या याज्या - जातो यदग्न इति त्रिष्टुप् ॥ हे अग्ने वैश्वानर जातो जातमात्र एव भुवना भुवनानि भूतजातानि सर्वान् लोकान् व्यख्यः विशेषेण पश्यसि पशुं न पशुमिव गोपाः गवां पालयिता । चक्षेः छान्दसे लुङि &lsquo;अस्यतिवक्तिख्यातिभ्योङ्&rsquo; इत्यङ् । इर्यः इराऽन्नं हविरात्मकं तत्र साधुस्तदर्हो वा । परिज्मा सर्वतो गन्ता । निपातोयं मनिन्प्रत्ययान्तः । यद्यस्मादेवं तस्मात् ब्रह्मणे हविरात्मनेन्नाय यागात्मने वा परिबृढाय कर्मणे गातुं मार्गं विन्द लभस्व हविः प्राप्तुं मार्गानाप्नुहि, पुनःपुनर्जातेष्टिं प्रवर्तयेति भावः ।<br>
किञ्च - युष्माकमेवार्थे सदा नोस्मान्यूयं पात रक्षत स्वस्तिभिरविनाशैः, अविनाशान्प्रापय्यास्मान् पातेति । पूजार्थमेकस्मिन् बहुवचनम् ॥</p>
<h3 id="तरहवषयदसय-वशवनरयगसय-जजय-६-मनतर">त्रिहविष्याद्स्य वैश्वानरयागस्य जाज्या ६ मन्त्रः</h3>
<h3 id="मनतर-238">मन्त्रः</h3>
<p>त्वम॑ग्ने शो॒चिषा॒ शोशु॑चान॒ ..<br>
आ रोद॑सी अपृणा॒ जाय॑मानः ।<br>
त्वन्दे॒वाꣳ अ॒भिश॑स्तेरमुञ्चो॒ ..
वैश्वा॑नर जातवेदो महि॒त्वा  ॥</p>
<h4 id="टक-234">टीका</h4>
<p>6त्रिहविष्याद्यस्य वैश्वानरस्य याज्या - त्वमग्न इति त्रिष्टुप् ॥ हे अग्ने वैश्वानर जातवेदः जातानां वेदितः त्वं शोचिषा दीप्त्या शोशुचानः भृशं दीप्यमानः अत एव रोदसी द्यावापृथिव्यौ जायमान एवापृणा आपूरयसि, शोचिषा आपालयसि वा । पॄ पालनपूर्णयोः, छान्दसे लङि प्वादित्याद्ध्रस्वः । शुचेर्यङ्लुगन्ताद्व्यत्ययेनात्मनेपदम्, &lsquo;अभ्यस्तानामादिः&rsquo; इत्याद्युदात्तत्वम् । <br>
किञ्च - त्वमेव देवामृत्विजः अभिशस्तेः पापादमुञ्चः मुञ्चसि महित्वा महत्त्वेन माहात्म्येन । तृतीयाया आकारादेशः । यद्वा - महिम्नः मकारनकारयोः तकारवकारौ वादेशौ भवतः, उदात्तनिवृत्तिस्वरेण तृतीयाया उदात्तत्वम् । शंस स्तुतौ अभिपूर्वोऽवद्यवदने वर्तते, क्तिनि &lsquo;तादौ च&rsquo; इति गतेः प्रकृतिस्वरत्वम्, स च &lsquo;उपसर्गाश्चाभिवर्जम्&rsquo; इत्यन्तोदात्तः । स त्वमभिशस्तेर्मुञ्चेति ॥</p>
<h3 id="आयतनगमननमततक-वशवनरयग-यजय-७-मनतर">आयतनगमननिमित्तके वैश्वानरयागे याज्या ७ मन्त्रः</h3>
<h3 id="मनतर-239">मन्त्रः</h3>
<p>अ॒स्माक॑मग्ने म॒घव॑थ्सु धार॒याना॑मि ख्ष॒त्त्रम॒जरꣳ॑ सु॒वीर्य᳚म् ।<br>
व॒यञ्ज॑येम श॒तिनꣳ॑ सह॒स्रिणँ॒व्वैश्वा॑नर [48] वाज॑मग्ने॒ तवो॒तिभिः॑  ॥</p>
<h4 id="टक-235">टीका</h4>
<p>7&rsquo;वैश्वानरं द्वादशकपालं निर्वपेदायतनं गत्वा&rsquo; इत्यस्य याज्या - अस्माकमिति जगती ॥ हे अग्ने वैश्वानर अस्माकं पुत्रादीन् प्रथमं तावद्धनवतः कुरु, ततो मघवत्सु धनवत्सु कृतेषु धारय स्थापय क्षत्रं बलं अनामि अनमनशीलम् । ग्रह्यादिलक्षणो णिनिः । अजरमविनाशं सुवीर्यमनभिभवनीयपुत्रादिपुरुषकर्मकम् । &lsquo;नञो जरमरमित्रमृताः&rsquo; &lsquo;वीरवीर्यौ च&rsquo; इत्येतयोरुत्तरपदाद्युदात्तत्वम् । किञ्च - वयं जयेम शतिनं शतपोषवन्तं सहस्रिणं सहस्रपोषवन्तं च वाजमन्नं तवोतिभिः रक्षणैः रक्षाविशेषैः तृप्तिविशेषैर्वा । क्तिन उदात्तत्वमुक्तम् । हे अग्ने अञ्जनादिगुण ॥</p>
<h3 id="आयतनगमननमततक-वशवनरयग-यजय-७-मनतर-1">आयतनगमननिमित्तके वैश्वानरयागे याज्या ७ मन्त्रः</h3>
<h3 id="मनतर-240">मन्त्रः</h3>
<p>वै॒श्वा॒न॒रस्य॑ सुम॒तौ स्या॑म॒ ..<br>
राजा॒ हिक॒म्भुव॑नानामभि॒श्रीः ।<br>
इ॒तो जा॒तो विश्व॑मि॒दँव्वि च॑ष्टे ..<br>
वैश्वान॒रो य॑तते॒ सूर्ये॑ण  ॥</p>
<h3 id="सनमषयत-वशवनरयग-यजय-८-मनतर">सनिमेष्यतो वैश्वानरयागे याज्या ८ मन्त्रः</h3>
<h4 id="टक-236">टीका</h4>
<p>8&rsquo;वैश्वानरं द्वादशकपालं निर्वपेत्सनिमेष्यन्&rsquo; इत्यस्य याज्या - यैश्वानरस्य सुमताविति त्रिष्टुप् ॥ वैश्वानरस्य सुमतौ कल्याणगुनानुग्रहबुद्धौ स्याम भवेम । &lsquo;मन्क्तिन्व्याख्यान&rsquo; इत्युत्तरपदान्तोदात्तत्वम् । यद्वा - शोभनमननके मनसि स्याम । &lsquo;नञ्सुभ्याम्&rsquo; इत्युत्तरपदान्तोदात्तत्वम् । वैश्वानरो विशेष्यते - हिकमिति । हेरर्थे पादपूर्णार्थे वा । राजा यस्सर्वभुवनानां भूतजातानामभिश्रीराभिमुख्येनाश्रयणीयः, अभिमतश्रीर्वा । इतो हेतोर्जातमात्र एवायं विश्वं भुवनमिदं विचष्टे विशेषेण पश्यति । सूर्येण च यतते सूर्येण सङ्गतो वर्तते । &lsquo;उद्यन्तं वावादित्यमग्निरनु समारोहति&rsquo; इति दिवादित्येन सङ्गच्छते । य इत्थं महात्मा तस्य सुमतौ यथास्मभ्यं दानकामाः प्रजास्स्युरिति ॥</p>
<h3 id="तरहवष-मधयमसय-वरणसय-परनवकय-९-मनतर">त्रिहविषि मध्यमस्य वारुणस्य पुरोनुवाक्या ९ मन्त्रः</h3>
<h3 id="मनतर-241">मन्त्रः</h3>
<p>अव॑ ते॒ हेडो॑ वरुण॒ नमो॑भि॒रव॑ य॒ज्ञेभि॑रीमहे ह॒विर्भिः॑ ।<br>
ख्षय॑न्न॒स्मभ्य॑मसुर प्रचेतो॒ राज॒न्नेनाꣳ॑सि शिश्रथᳵ कृ॒तानि॑  ॥</p>
<h4 id="टक-237">टीका</h4>
<p>अथ त्रिहविषि मध्यमस्य वारुणस्य पुरोनुवाक्या - अवते हेड इति त्रिष्टुप् ॥ हे वरुण ते तव हेडः क्रोधमभिशस्त्यादिहेतुं नमोभिर्नमस्कारैरवेमहे अपनयामः । ई गतौ, शपो लुक् । यज्ञैश्च पूजामन्त्रैश्च हविर्भिः पुरोडाशादिभिश्चावेमहे अपनयामः । ततस्त्वमस्मभ्यमस्मदर्थमेव हे क्षयन्निवसन् अस्मदुपकारायैव यतमान । क्षियतेर्व्यत्ययेन शप्, क्षयतिरेव वा निवासकर्मा, षाष्ठिकमामन्त्रिताद्युदात्तत्वम् । अस्मदीयानि कृतान्येनांसि पापानि शिश्रथः श्रथय हे असुर रक्षसां निरसितः प्रचेतः प्रकृष्टमते राजन् सदा दीप्यमान ॥</p>
<h3 id="तरहवष-मधयमसय-वरणसय-यजय-१०-मनतर">त्रिहविषि मध्यमस्य वारुणस्य याज्या १० मन्त्रः</h3>
<h3 id="मनतर-242">मन्त्रः</h3>
<p>उदु॑त्त॒मँव्व॑रुण॒ पाश॑म॒स्मदवा॑ध॒मँव्वि म॑ध्य॒मꣵ श्र॑थाय ।<br>
अथा॑ व॒यमा॑दित्य [49]  व्र॒ते तवाना॑गसो॒ अदि॑तये स्याम  ॥</p>
<h4 id="टक-238">टीका</h4>
<p>10तत्रैव याज्या - उदुत्तममिति त्रिष्टुप् ॥ हे वरुण उत्तमं पाशमस्मत्सकाशादुच्छ्रथाय ऊर्ध्वमुच्छ्रथय । अधममवश्रथय अधस्तादवकृष्य नाशय । मध्यमं विश्रथय विष्वक्कृत्य नाशय । श्रथ दौर्बल्ये चुरादिरदन्तः, वर्णव्यत्ययेनोपान्त्यस्य दीर्घत्वम् ।</p>
<p>अत्र केचित् - उद्भूतादिभूतमध्यस्थशक्तितया धर्मपाशानां त्रैविध्यमाहुः । उत्तमाधममध्यमदेहप्रभवतया त्वन्ये । +++(केचित्, अन्ये इति पक्षद्वयम् उल्लिखितम् । अस्य विवरणं न लब्धम्)+++ ऊर्ध्वाधोमध्यमगतिहेतुत्वेनापरे ।
अथानन्तरं वयमनागसः विमुक्तसर्वपापाः तव व्रते कर्मणि स्याम योग्या भवेम । अदितये अखण्डितत्वाय अदीनत्वाय वा स्यामेति । हे आदित्य अदितेः पुत्र । यद्वा - इत्थमनागसस्सन्तो वयमदितये अनभिशस्तये स्याम । किमर्थं? तव व्रते कर्मणि कर्मार्थं योग्यतार्थमिति । अनागस इति बहुव्रीहौ व्यत्ययेन &lsquo;नञ्सुभ्याम्&rsquo; इति न प्रवर्तते, लुप्तमत्वर्थीयो वा अनागस्विन इति ॥</p>
<h3 id="तरहवष-उततमसय-दधकरवणसय-परनवकय-११-मनतर">त्रिहविषि उत्तमस्य दधिक्राव्णस्य पुरोनुवाक्या ११ मन्त्रः</h3>
<h3 id="मनतर-243">मन्त्रः</h3>
<p>द॒धि॒क्राव्ण्णो॑ अकारिषञ्जि॒ष्णोरश्व॑स्य वा॒जिनः॑ ।<br>
सु॒र॒भि नो॒ मुखा॑ कर॒त्प्र ण॒ आयूꣳ॑षि तारिषत्  ॥</p>
<h4 id="टक-239">टीका</h4>
<p>11अथ तत्रैव त्रिहविषः उत्तमस्य &lsquo;दधिक्राव्ण्णे चरुम्&rsquo; इत्यस्य पुरोनुवाक्या - दधिकाव्ण्ण इत्यनुष्टुप् ॥ दधीनि धार्णसमर्थानि हवींषि काष्ठानि वा । दधातेः &lsquo;आदृगमहन&rsquo; इति किन् प्रत्ययः । तानि क्रामति गच्छतीति दधिक्रावा अग्निः । &lsquo;अन्येभ्योपि दृश्यते&rsquo; इति क्रमेर्वनिप्, &lsquo;विड्वनोरनुनासिकस्स्यात्&rsquo; इत्यात्त्वं, कृदुत्तुरपदप्रकृतिस्वरत्वम् । जिष्णोर्जयशीलस्याश्वस्य व्यापकस्याश्वरूपस्य वा, &lsquo;अश्वो रूपं कृत्वा&rsquo; इति दर्शनात् । वाजिनोन्नवतो वेगवतो वा । ईदृशस्याग्नेरहमकार्षं करोमि, कर्मकरस्स्यामिति यावत् । करोतेश्छान्दसो लुङ्, &lsquo;छान्दस इकारोपजनः । स च नोस्माकं मुखा मुखानि सुरभि सुरभीणि अस्मस्तुकृतसमृद्ध्या समासादितसौरभ्याणि करत्करोतु । करोतेर्लेटि व्यत्ययेन शप् । शपो वा लुकि लेटोडागमः । छान्दसे वा लिङि &lsquo;कृमृदृरुहिभ्यः &lsquo;इत्यङ् । &lsquo;ऋदृशोङि गुणः&rsquo;, &lsquo;अमाङ्योगेपि&rsquo; इत्यडभावः । द्वितीयाबहुवचनस्य &lsquo;सुपां सुलुक्&rsquo; इति लुगाकारौ । नोस्माकमायूंषि च प्रतारिषत् प्रवर्धयतु । तारयतेर्लेटि अडागमः; &lsquo;सिब्बहुळं लेटि&rsquo; इति सिप् । &lsquo;उपसर्गाद्बहुलम्&rsquo; इपि नसो णत्वम् ॥</p>
<h3 id="तरहवष-उततमसय-दधकरवणसय-यजय-१२-मनतर">त्रिहविषि उत्तमस्य दधिक्राव्णस्य याज्या १२ मन्त्रः</h3>
<h3 id="मनतर-244">मन्त्रः</h3>
<p>आ द॑धि॒क्राश्शव॑सा॒ पञ्च॑ कृ॒ष्टीस्सूर्य॑ इव॒ ज्योति॑षा॒ऽपस्त॑तान ।<br>
स॒ह॒स्र॒साश्श॑त॒सा वा॒ज्यर्वा॑ पृ॒णक्तु॒ मध्वा॒ समि॒मा वचाꣳ॑सि  ॥</p>
<h4 id="टक-240">टीका</h4>
<p>12तत्रैव याज्या - आ दधिक्रा इति त्रिष्टुप् ॥ दधीनि क्रामतीति &lsquo;जनसनखन&rsquo; इति विट्, पूर्ववदात्वम् । ईदृशोग्निः पञ्च कृष्टीर्मनुष्यान् चतुरो वर्णान् निषादपञ्चमान् शवसा आततान अन्नवत्त्वेन बलवत्त्वेन वा सुखवतीः करोति । छान्दसो लिट् ।<br>
किञ्च - सूर्य इव ज्योतिषा दीप्त्या अपः कर्माणि प्रजानामाततान व्यक्तीचकार । अप एव वा ज्योतिषा दीप्त्या ततान । &lsquo;ऊडिदम्&rsquo; इत्यद्भ्यो विभक्तिरुदात्ता । किञ्च - सहस्रसाश्शतसाश्च बहुतरस्य बहुतमस्य प्रधानस्य संविभक्ता दाता वा भक्तेभ्यस्सहस्रं शतं वा सनोति ददातीति । तेनैव विट्, तेनैव चात्वम् । वाजी वेगवान् अन्नवान्वा । अर्वा अर्णशीलः । अर्तेः &lsquo;अन्येभ्योपि दृश्यते&rsquo; इति वनिप् । एवं महाभागोग्निः इमा इमान्यस्मदीयानि वचांसि मध्वा मधुसदृशेन शवसा रसेन सम्पृणक्तु संसृजतु । ततो मधुराणि शवसा सुखानि स्वयमेव श्रोष्यतीति भावः । अस्माकं श्रोतव्यानि वचनानि श्रुत्वा वचनार्थान् करोतु । अयञ्चाभिशंसनादस्मान्मुञ्चत्वित्याशास्महे ॥</p>
<h3 id="मनतर-245">मन्त्रः</h3>
<p>अ॒ग्निर्मू॒र्धा ।</p>
<h3 id="अगनमदवसयषयत-आगनय-यजय-मनतर-१३">अग्निमुद्वासयिष्यतः आग्नेये याज्या मन्त्रः १३</h3>
<h4 id="टक-241">टीका</h4>
<p>13&rsquo;आग्नेयमष्टाकपालं निर्वपेद्वैश्वानरं द्वादशकपालमग्निमुद्वासयिष्यन्&rsquo; इति द्विहविष्कस्याग्नेयस्य याज्यानुवाक्ये - अग्निर्मूर्धा दिवः ककुत्, भुवो यज्ञस्येति गायत्रीत्रिष्टुभौ ॥ एतयोराद्या &lsquo;उपप्रयन्तः&rsquo; इत्यत्र व्याख्याता ।</p>
<ul>
<li>
<p>(मन्त्रः) - अ॒ग्निर्मू॒र्धा दि॒वᳵ क॒कुत्पति॑ᳶ पृथि॒व्या अ॒यम् ।<br>
अ॒पाꣳ रेताꣳ॑सि जिन्वति ॥</p>
</li>
<li>
<p>(टीका) तृतीया - अग्निरिति गायत्री ॥ अयमग्निर्मूर्धा प्रधानभूतः दिवः द्युलोकस्य ककुत् उच्छ्रितः आत्मेत्यर्थः अर्यमात्मना दिवो मूर्धत्वेन वतत इति । अयमेव पृथिव्याः पतिः पाता; अग्निर्हि पृथिव्यात्मना वर्तते । सोयमपां रेतांसि कार्यभूतानि स्थावरजङ्गमाख्यानि माध्यमिकाग्निरूपेण जिन्वति वृष्ट्या तर्पयति । &lsquo;ऊडिदम्&rsquo; इति षष्ठ्या उदात्तत्वम् । &lsquo;उदात्तयणः&rsquo; इति पृथिव्याः ॥]</p>
</li>
</ul>
<p>अन्या त्वग्निकाण्डे व्याख्यास्यते, यत्राम्नायते । &lsquo;अग्निर्मूर्धा&rsquo; इत्यत्रानुवाके । इह तु प्रतीके अनयोर्गृह्येते । अयमग्निर्देवो दिवो मूर्धा प्रधानभूतः, पृथिव्याश्च ककुत् प्रधानः पतिः, अपां रेतांसि कार्यभूतानि भुवनानि जिन्वति प्रीणयतीति प्रथमा ॥</p>
<h3 id="अगनमदवसयषयत-आगनय-अनवकय-१३--मनतर">अग्निमुद्वासयिष्यतः आग्नेये अनुवाक्या १३- मन्त्रः</h3>
<h3 id="मनतर-246">मन्त्रः</h3>
<p>भुवः॑  +++(अत्र पूर्णमन्त्रपाठः नोक्तः)+++।</p>
<ul>
<li>पूर्णमन्त्रपाठः<br>
-[भुवो॑ य॒ज्ञस्य॒ रज॑सश्च ने॒ता यत्रा॑ नि॒युद्भि॒स्सच॑से शि॒वाभिः॑ । <br>
दि॒वि मू॒र्धान॑न्दधिषे सुव॒र्‌षाञ्जि॒ह्वाम॑ग्ने चकृषे हव्य॒वाह᳚म् ॥]</li>
</ul>
<h4 id="टक-242">टीका</h4>
<p>14भुवो यज्ञस्य रजस उदकस्य च नेता प्रापयिता भवसि तदानीम् । कदा? यत्र शिवाभिः नियुद्भिरश्वैस्सचसे सम्बध्यसे । मरुतामश्वा नियुतस्तद्वन्तो वायव इह गृह्यन्ते । तदानीं यज्ञं च प्रवर्तयसि उदकं चावपातयसि । दिवि च मूर्धानं प्रधानभूतं यज्ञं च दधिषे स्थापयसि सुवर्षां स्वर्गीणां सम्भक्तारम् । स त्वं हे अग्ने तव जिह्वां हविषो वोध्रीं चकृषे कुरुष्वेति द्वितीया ॥</p>
<h3 id="गरमकमसय-मरत-परनवकय-१५-मनतर">ग्रामकामस्य मारुते पुरोनुवाक्या १५ मन्त्रः</h3>
<h3 id="मनतर-247">मन्त्रः</h3>
<p>[संयुक्तमन्त्रः - मरु॑तो॒ यद्ध॑ वो दि॒वस्सु॑म्ना॒यन्तो॒ हवा॑महे ।<br>
आ तू नः॑ [50] उप॑ गन्तन॥ ]</p>
<p>मरु॑तो॒ यद्ध॑ वो दि॒वस्सु॑म्ना॒यन्तो॒ हवा॑महे ।<br>
आ तू न॒ उप॑ गन्तन  ॥</p>
<h4 id="टक-243">टीका</h4>
<p>15`वैश्वानरं द्वादशकपालं निर्वपेन्मारुतं सप्तकपालं ग्रामकामः&rsquo; इति द्विहविषो मारुतस्य पुरोनुवाक्या - मरुतो यद्ध वो दिव इति गायत्री ॥ हे मरुतः यद्वो युष्मान् सुम्नायन्तस्सुखमिच्छन्तः । &lsquo;देवसुम्नयोः&rsquo; इत्यात्वम् । दिवो द्युलोकात् हवामहे आह्वयामः । पूर्ववत्सम्प्रसारणम् । हूयमाना नोस्मानुपगन्तन आत्मनो विशेषवत्त्वं ख्यापयन्तु । तुशब्दो विनिवर्तकः, तिष्ठन्त्वन्ये अस्मांस्तूपागच्छतेति । &lsquo;अन्येभ्योपि दृश्यते&rsquo; इति सांहितिको दीर्घः, गमेर्लेटि शपो लुक्, &lsquo;तप्तनप्तनधनाश्च&rsquo; इति तनादेशः । ह इति पादपूरणे निश्चये वा ॥</p>
<h3 id="गरमकमसय-मरत-यजय--१६">ग्रामकामस्य मारुते याज्या  १६</h3>
<h3 id="मनतर-248">मन्त्रः</h3>
<p>या व॒श्शर्म॑ शशमा॒नाय॒ सन्ति॑..<br>
त्रि॒धातू॑नि दा॒शुषे॑ यच्छ॒ताधि॑ ।<br>
अ॒स्मभ्य॒न्तानि॑ मरुतो॒ वि य॑न्त ..<br>
र॒यिन्नो॑ धत्त वृषणस्सु॒वीर᳚म्  ॥</p>
<h4 id="टक-244">टीका</h4>
<p>16तत्रैव याज्या - या व इति त्रिष्टुप् ॥ हे मरुतः वः युष्माकं या यानि शर्म शर्माणि सुखानि गृहाणि वा । पूर्वत्र &lsquo;शेश्छन्दसि&rsquo; इति शेर्लोपः । उत्तरत्र &lsquo;सुपां सुलुक्&rsquo; इति लुक् । त्रिधातूनि पृथिव्यादित्रिस्थानस्थितानि शशमानाय युष्मान् भजमानाय तदर्थं तस्मै दातुं सम्पादितानि यानि सन्ति । शश प्लुतगतौ, ताच्छीलिकश्चानश् । यानि च दाशुषे हविर्दत्तवते ददते वा यजमानायाधियच्छत अधिकं प्रयच्छत । यच्छतेश्छान्दसे लङि अडभावः । &lsquo;दाश्वान् साश्वान्&rsquo; इति दाश्वान्निपात्यते । हे मरुतः तानि शर्माणि अस्मभ्यं वियन्त विशेषेण यच्छत विविधा वा दत्त । यच्छतेर्लेटि शपो लुक् ।<br>
किञ्च - रयिं धनं च नोस्मभ्यं धत्त दत्त सुवीरं शोभनापत्या- दिकम् । &lsquo;वीरवीर्यौ च&rsquo; इत्युत्तरपदाद्युदात्तत्वम् । हे वृषणः कामानां वर्षितारः । &lsquo;कनिन्युवृषि&rsquo; इति निपात्यते, &lsquo;वा षपूर्वस्य निगमे&rsquo; इति दीर्घाभावः ॥</p>
<h3 id="सङगरममपपरययसयत-आदतय--परनवकय-१७-मनतर">सङ्ग्राममुपप्रयायास्यतः आदित्ये  पुरोनुवाक्या १७ मन्त्रः</h3>
<h3 id="मनतर-249">मन्त्रः</h3>
<p>अदि॑तिर्न उरुष्य॒त्वदि॑ति॒श्शर्म॑ यच्छतु ।<br>
अदि॑तिᳶ पा॒त्वꣳह॑सः  ॥</p>
<h4 id="टक-245">टीका</h4>
<p>17आदित्यं चरुं निर्वपेत्सङ्ग्राममुपप्रयास्यन्&rsquo; इत्यत्र पुरोनुवाक्या - अदितिर्न इति गायत्री ॥ अदितिरस्मानुरुष्यतु शर्म सुखं चादितिर्नो यच्छतु ददातु । अंहसः बुद्ध्यबुद्धिकृतात्पापाच्चास्मानदितिः पातु निवारयतु ॥</p>
<h3 id="सङगरममपपरययसयत-आदतय-यजय-१८-मनतर">सङ्ग्राममुपप्रयायास्यतः आदित्ये याज्या १८ मन्त्रः</h3>
<h3 id="मनतर-250">मन्त्रः</h3>
<p>म॒हीमू॒ षु मा॒तरꣳ॑ सुव्र॒ताना॑मृ॒तस्य॒ पत्नी॒मव॑से हुवेम ।<br>
तु॒वि॒ख्ष॒त्त्राम॒जर॑न्तीमुरू॒चीꣳ सु॒शर्मा॑ण॒मदि॑तिꣳ सु॒प्रणी॑तिम्  ॥</p>
<h4 id="टक-246">टीका</h4>
<p>18तत्रैव याज्या - महीमूष्विति त्रिष्टुप् ॥ महीं महतीं महनीयां वा मातरं मातृस्थानीयां वा सुव्रतानां शोभनकर्मणां पुरुषाणाम् । &lsquo;नञ्सुभ्याम्&rsquo; इत्युत्तरपदान्तोदात्तत्वम् । ऋतस्य सत्यस्य यज्ञस्य वा पत्नीं पालयित्रीं तुविक्षत्रां बहुलां बहुधनां वा । त्रिचक्रादित्वादुत्तरपदान्तोदात्तत्वम् । अजरन्तीमविनाशां उरूचीमुरु महतोञ्चतीं बहुप्रकारगातिं वा । &lsquo;चौ&rsquo; इति पूर्वपदस्य दीर्घत्वं उदात्तनिवृत्तिस्वरेण ङीप उदात्तत्वम् । सुशर्माणं सुसुखाम् । &lsquo;सोर्मनसी&rsquo; इत्युत्तरपदाद्युदात्तत्वम् । अदितिमखण्डनीयां सुप्रणीतिं सुखेन शर्मणां प्रणेत्रीम् । कृदुत्तरपदप्रकृतिस्वरत्वम् । तत्र च &lsquo;तादौ च&rsquo; इति गतेः प्रकृतिस्वरत्वम् । ईदृशीं महीं देवीमवसे रक्षणाय तस्यास्तर्पणाय वा हुवेम सुष्ठु आह्वयामः । व्यत्ययेन शः । पूर्ववत्सम्प्रसारणम्, &lsquo;सुञः&rsquo; इति सोस्संहितायां षत्वम् । उ इति पादपूरणे । &lsquo;अन्येषामपि दृश्यते&rsquo; इति तस्य संहितायां दीर्घत्वम् ॥</p>
<h3 id="सङगरममपपरययसयत-आदतय-यजयवकलप-१९-मनतर">सङ्ग्राममुपप्रयायास्यतः आदित्ये याज्याविकल्पः १९ मन्त्रः</h3>
<h3 id="मनतर-251">मन्त्रः</h3>
<p>सु॒त्रामा॑णम्पृथि॒वीन्द्याम॑ने॒हसꣳ॑ सु॒शर्मा॑ण॒मदि॑तिꣳ सु॒प्रणी॑तिम् ।<br>
दैवी॒न्नावꣵ॑ स्वरि॒त्रामना॑गस॒मस्र॑वन्ती॒मा रु॑हेमा स्व॒स्तये᳚  ॥</p>
<h4 id="टक-247">टीका</h4>
<p>19पुनरपि तत्रैव याज्याविकल्पः - सुत्रामाणमिति त्रिष्टुप् ॥ सुत्रामाणं सुष्ठु त्रत्रीं रक्षित्रीम् । &lsquo;आतो मनिन्&rsquo; इति मनिन् । पृथिवीं विस्तीर्णाम् । प्रथेष्षिवन् सम्प्रसारणम् । द्यां द्युमतीमनेहसमपापाम् । पूर्ववदन्तोदात्तत्वम् । सुशर्माणमित्यादि गतम् । दैवीं देवानामियम् । &lsquo;देवाद्यञञौ&rsquo; इत्यञ् । नावं नौसदृशीं स्वरित्रां शोभनारित्राम् । पूर्ववदन्तोदात्तत्वम् । अरित्रंनाम नौस्तम्भनदण्डः । अनागसमागो दोषः । पूर्ववत्प्रकृतिस्वरत्वम् । अस्रवन्तीमच्छिद्रां स्वस्तयेऽविनाशायारुहेमारुह्याम । &lsquo;लिङ्याशिष्यङ्&rsquo; &lsquo;अन्येषामपि दृश्यते&rsquo; इति संहितायां दीर्घत्वम् ॥
###सङ्ग्राममुपप्रयायास्यतः आदित्ये  पुरोनुवाक्याविकल्पः २० मन्त्रः</p>
<h3 id="मनतर-252">मन्त्रः</h3>
<p>इ॒माꣳ सु नाव॒माऽरु॑हꣳ श॒तारि॑त्राꣳ श॒तस्फ्या᳚म् ।<br>
अच्छि॑द्राम्पारयि॒ष्णुम्  ॥  [51]</p>
<h4 id="टक-248">टीका</h4>
<p>20पुनरपि तत्रैव गायत्रीत्वात्पुरोनुवाक्याविकल्पः - इमामिति ॥ इमां पृथिवीं नावं नौस्थानीयां शतारित्रां शतस्फ्यां बहुतरणदण्डां अच्छिद्रामरन्ध्राम् । अछिद्रामिति तत्पुरुषः । अव्ययपूर्वपदप्रकृतिस्वरत्वम् । पारयिष्णुं पारप्रापणसमर्थाम् । पार तीर कर्मसमाप्तौ, &lsquo;णेश्छन्दसि&rsquo; इतीष्णुच् । ईदृशीं पृथिवीं देवीं स्वारुहं सुष्ठु आरो-
हामि । छान्दसे लुङि &lsquo;कृमृदृरुहिभ्यः&rsquo; इत्यङ् ॥</p>
<p>इति भट्टभास्करमिश्रविरचिते यजुर्वेदभाष्ये ज्ञानयज्ञाख्ये प्रथमकाण्डे पञ्चमप्रपाठके एकादशोनुवाकः ॥
समाप्तश्च प्रपाठकः ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/5/">प्रपाठकः 5 </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: प्रपाठकः 5</li>
        
        <li>unicode_script: devanagari</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/saMskAra/issues/new" >
      प्रतिस्पन्दः
    </a>
    <div class="btn small border">
      Built on 2020 Aug 30 11:18:17 UTC. (<a href="http://google.com/search?q=11%3a18%3a17%20UTC to IST">IST</a>)</div>
    </div>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
