<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कारे विश्वासटिप्पणयः  | प्रपाठकः 6</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.72.0" />
    
    
      <META NAME="ROBOTS" CONTENT="INDEX, FOLLOW">
    

    <link href="/saMskAra/sangrahaH/taittirIyA/saMhitA/bhaTTa-bhAskara-bhAShyam/1/6/" rel="alternate" type="application/rss+xml" title="संस्कारे विश्वासटिप्पणयः" />
    <link href="/saMskAra/sangrahaH/taittirIyA/saMhitA/bhaTTa-bhAskara-bhAShyam/1/6/" rel="feed" type="application/rss+xml" title="संस्कारे विश्वासटिप्पणयः" />

    <meta property="og:title" content="प्रपाठकः 6" />
<meta property="og:description" content="प्राजापत्यं याजमानकाण्डम् -ऐष्टिकयाजमानमन्त्राः अनुवाकः १ आज्यग्रहणानुमन्त्रणादिमन्त्राः मन्त्रः सन्त्वा॑ सिञ्चामि॒ यजु॑षा प्र॒जामायु॒र्धन॑ञ्च ।
बृह॒स्पति॑प्रसूतो॒ यज॑मान इ॒ह मा रि॑षत् ॥
टीका 1अथ प्राजापत्यमेव काण्डं याजमानम् । तत्राज्यसान्नाय्ययोस्स्कन्नस्य स्वधां सम्भरति - सं त्वेत्यनुष्टुभा ॥ संसिञ्चामि सह सिञ्चामि हे स्कन्न त्वां प्रजामायुर्धनञ्च प्रजादिभिस्सह त्वामेकत्र सिश्चामि यजुषाऽनेन मन्त्रेण । यजनसाधनं यजुः । अपेतस्कन्नत्वदोषं प्रजादिसावनं त्वामनेन सेचनेन करोमीत्यर्थः । बृहस्पतिप्रसूतः स्वयमेव बृहस्पतिना प्रसूतोऽनुज्ञातोऽहं करोमि, न पुनर्यथारुचि । तस्माद्यजमान इहास्मिन् स्कन्नापराधे मा रिषत् मा बाधि । रिष्यतेश्छान्दसोऽङ् पुषादिर्वा कर्तव्यः । बृहतां पतिः बृहस्पतिः । &lsquo;तद्बृहतोः करपत्योः&rsquo; इति सुक् । तेन प्रसूत इति । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । तत्र च &lsquo;उभे वनस्पत्यादिषु युगपत्&rsquo; इति पूर्वोत्तरयोर्युगपत्प्रकृतिस्वरत्वम् । बृहच्छब्दः प्रायेण समासे आद्युदातः, अन्यत्रान्तोदात्तः ॥" />
<meta property="og:type" content="article" />
<meta property="og:url" content="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/6/" />

<meta itemprop="name" content="प्रपाठकः 6">
<meta itemprop="description" content="प्राजापत्यं याजमानकाण्डम् -ऐष्टिकयाजमानमन्त्राः अनुवाकः १ आज्यग्रहणानुमन्त्रणादिमन्त्राः मन्त्रः सन्त्वा॑ सिञ्चामि॒ यजु॑षा प्र॒जामायु॒र्धन॑ञ्च ।
बृह॒स्पति॑प्रसूतो॒ यज॑मान इ॒ह मा रि॑षत् ॥
टीका 1अथ प्राजापत्यमेव काण्डं याजमानम् । तत्राज्यसान्नाय्ययोस्स्कन्नस्य स्वधां सम्भरति - सं त्वेत्यनुष्टुभा ॥ संसिञ्चामि सह सिञ्चामि हे स्कन्न त्वां प्रजामायुर्धनञ्च प्रजादिभिस्सह त्वामेकत्र सिश्चामि यजुषाऽनेन मन्त्रेण । यजनसाधनं यजुः । अपेतस्कन्नत्वदोषं प्रजादिसावनं त्वामनेन सेचनेन करोमीत्यर्थः । बृहस्पतिप्रसूतः स्वयमेव बृहस्पतिना प्रसूतोऽनुज्ञातोऽहं करोमि, न पुनर्यथारुचि । तस्माद्यजमान इहास्मिन् स्कन्नापराधे मा रिषत् मा बाधि । रिष्यतेश्छान्दसोऽङ् पुषादिर्वा कर्तव्यः । बृहतां पतिः बृहस्पतिः । &lsquo;तद्बृहतोः करपत्योः&rsquo; इति सुक् । तेन प्रसूत इति । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । तत्र च &lsquo;उभे वनस्पत्यादिषु युगपत्&rsquo; इति पूर्वोत्तरयोर्युगपत्प्रकृतिस्वरत्वम् । बृहच्छब्दः प्रायेण समासे आद्युदातः, अन्यत्रान्तोदात्तः ॥">

<meta itemprop="wordCount" content="12129">



<meta itemprop="keywords" content="" /><meta name="twitter:card" content="summary"/>
<meta name="twitter:title" content="प्रपाठकः 6"/>
<meta name="twitter:description" content="प्राजापत्यं याजमानकाण्डम् -ऐष्टिकयाजमानमन्त्राः अनुवाकः १ आज्यग्रहणानुमन्त्रणादिमन्त्राः मन्त्रः सन्त्वा॑ सिञ्चामि॒ यजु॑षा प्र॒जामायु॒र्धन॑ञ्च ।
बृह॒स्पति॑प्रसूतो॒ यज॑मान इ॒ह मा रि॑षत् ॥
टीका 1अथ प्राजापत्यमेव काण्डं याजमानम् । तत्राज्यसान्नाय्ययोस्स्कन्नस्य स्वधां सम्भरति - सं त्वेत्यनुष्टुभा ॥ संसिञ्चामि सह सिञ्चामि हे स्कन्न त्वां प्रजामायुर्धनञ्च प्रजादिभिस्सह त्वामेकत्र सिश्चामि यजुषाऽनेन मन्त्रेण । यजनसाधनं यजुः । अपेतस्कन्नत्वदोषं प्रजादिसावनं त्वामनेन सेचनेन करोमीत्यर्थः । बृहस्पतिप्रसूतः स्वयमेव बृहस्पतिना प्रसूतोऽनुज्ञातोऽहं करोमि, न पुनर्यथारुचि । तस्माद्यजमान इहास्मिन् स्कन्नापराधे मा रिषत् मा बाधि । रिष्यतेश्छान्दसोऽङ् पुषादिर्वा कर्तव्यः । बृहतां पतिः बृहस्पतिः । &lsquo;तद्बृहतोः करपत्योः&rsquo; इति सुक् । तेन प्रसूत इति । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । तत्र च &lsquo;उभे वनस्पत्यादिषु युगपत्&rsquo; इति पूर्वोत्तरयोर्युगपत्प्रकृतिस्वरत्वम् । बृहच्छब्दः प्रायेण समासे आद्युदातः, अन्यत्रान्तोदात्तः ॥"/>

      
    

    <script src="/saMskAra/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/saMskAra\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/saMskAra\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vvasuki\/saMskAra\/edit\/master\/content\/\u0022,\u0022mainSections\u0022:[\u0022mantrah\u0022],\u0022mainsections\u0022:[\u0022mantrah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022contents\u0022:[{\u0022url\u0022:\u0022recdir:\/\/mantraH\/\u0022}],\u0022title\u0022:\u0022मन्त्राः\u0022},{\u0022contents\u0022:[{\u0022url\u0022:\u0022recdir:\/\/kalpaH\/\u0022}],\u0022title\u0022:\u0022कल्पः\u0022},{\u0022contents\u0022:[{\u0022url\u0022:\u0022recdir:\/\/sangrahaH\/\u0022}],\u0022title\u0022:\u0022सङ्ग्रहः\u0022},{\u0022contents\u0022:[{\u0022url\u0022:\u0022recdir:\/\/bloodlines\/\u0022}],\u0022title\u0022:\u0022वंशाः\u0022},{\u0022contents\u0022:[{\u0022url\u0022:\u0022recdir:\/\/nyAya-vaisheShike\/\u0022}],\u0022title\u0022:\u0022न्यायशास्त्रम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022}],\u0022title\u0022:\u0022विषयान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022https:\/\/vvasuki.github.io\/\u0022}],\u0022title\u0022:\u0022भागाः\u0022},\u0022top_bar\u0022:[{\u0022title\u0022:\u0022म\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/mantraH\/\u0022},{\u0022title\u0022:\u0022स\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/sAma\/\u0022}]}");
    let autocompletePageUrl = "\/saMskAra\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/saMskAra\/sangrahaH\/taittirIyA\/saMhitA\/bhaTTa-bhAskara-bhAShyam\/1\/6\/".replace(basePath, "/");
    pageVars.pageParams = {};
    pageVars.pageSource = "sangrahaH\/taittirIyA\/saMhitA\/bhaTTa-bhAskara-bhAShyam\/1\/6.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/saMskAra/webpack_dist/main-bundle.js"></script>
    <script src="/saMskAra/webpack_dist/transliteration-bundle.js"></script>
    <script src="/saMskAra/non_webpack_js/disqus.js"></script>
    <script src="/saMskAra/webpack_dist/ui_lib-bundle.js"></script>
    <link rel="stylesheet" href="/saMskAra/css/fonts.css">
    <link rel="stylesheet" href="/saMskAra/css/@fortawesome/fontawesome-free/css/solid.min.css">
    

    <link rel="stylesheet" href="/saMskAra/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/6/" />
    <link rel="alternate" hreflang="sa-Deva" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/6/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/6/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/6/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/6/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/6/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/6/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/6/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/6/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/6/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/6/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/6/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/6/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/6/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/6/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/6/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/6/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/6/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/6/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/6/?transliteration_target=iast" />
    
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/saMskAra/" class="btn col border">
            <i class="fas fa-gopuram ">संस्कारे विश्वासटिप्पणयः <br/> प्रपाठकः 6</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <form action="/saMskAra/search">
            <input id="titleSearchInputBox" placeholder="शीर्षिकान्विष्यताम्" name="s"><i class="btn fas fa-search "></i>
          </form>
          <a href="/saMskAra/custom_site_search/"  class="btn btn-default">Full search</a>
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
        </div>
        <div class="row col  d-flex justify-content-center">
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
        <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="प्रपाठकः 6">प्रपाठकः 6</h1>
    
    <a id="editLink" class="btn btn-primary"  href="https://github.com/vvasuki/saMskAra/edit/master/content/sangrahaH/taittirIyA/saMhitA/bhaTTa-bhAskara-bhAShyam/1/6.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="परजपतय-यजमनकणडम--ऐषटकयजमनमनतर">प्राजापत्यं याजमानकाण्डम् -ऐष्टिकयाजमानमन्त्राः</h2>
<h2 id="अनवक-१-आजयगरहणनमनतरणदमनतर">अनुवाकः १ आज्यग्रहणानुमन्त्रणादिमन्त्राः</h2>
<h3 id="मनतर">मन्त्रः</h3>
<p>सन्त्वा॑ सिञ्चामि॒ यजु॑षा प्र॒जामायु॒र्धन॑ञ्च ।<br>
बृह॒स्पति॑प्रसूतो॒ यज॑मान इ॒ह मा रि॑षत्  ॥</p>
<h4 id="टक">टीका</h4>
<p>1अथ प्राजापत्यमेव काण्डं याजमानम् । तत्राज्यसान्नाय्ययोस्स्कन्नस्य स्वधां सम्भरति - सं त्वेत्यनुष्टुभा ॥ संसिञ्चामि सह सिञ्चामि हे स्कन्न त्वां प्रजामायुर्धनञ्च प्रजादिभिस्सह त्वामेकत्र सिश्चामि यजुषाऽनेन मन्त्रेण । यजनसाधनं यजुः । अपेतस्कन्नत्वदोषं प्रजादिसावनं त्वामनेन सेचनेन करोमीत्यर्थः । बृहस्पतिप्रसूतः स्वयमेव बृहस्पतिना प्रसूतोऽनुज्ञातोऽहं करोमि, न पुनर्यथारुचि । तस्माद्यजमान इहास्मिन् स्कन्नापराधे मा रिषत् मा बाधि । रिष्यतेश्छान्दसोऽङ् पुषादिर्वा कर्तव्यः । बृहतां पतिः बृहस्पतिः । &lsquo;तद्बृहतोः करपत्योः&rsquo; इति सुक् । तेन प्रसूत इति । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । तत्र च &lsquo;उभे वनस्पत्यादिषु युगपत्&rsquo; इति पूर्वोत्तरयोर्युगपत्प्रकृतिस्वरत्वम् । बृहच्छब्दः प्रायेण समासे आद्युदातः, अन्यत्रान्तोदात्तः ॥</p>
<h3 id="मनतर-1">मन्त्रः</h3>
<p>[संयुक्तमन्त्रः - आज्य॑मसि स॒त्यम॑सि स॒त्यस्याध्य॑ख्षमसि ह॒विर॑सि वैश्वान॒रँव्वै᳚श्वदे॒वमुत्पू॑तशुष्मꣳ स॒त्यौजाः ]</p>
<p>आज्य॑मसि ।</p>
<h4 id="टक-1">टीका</h4>
<p>2-4आज्यमवेक्षते - आज्यमसीति यजुर्भिः ॥ अजेरञ्जेर्वा [आङ्पूरादजेरञ्जेर्वा क्यप्] अग्नेः प्रापणमसि प्रियतममिति यावत् ।</p>
<h3 id="मनतर-2">मन्त्रः</h3>
<p>स॒त्यम॑सि ।</p>
<h4 id="टक-2">टीका</h4>
<p>सत्यमसि सत्यस्य फलमसि । सद्विद्यमानं फलमसि [लं वा] तदर्हति । &lsquo;छन्दसि च&rsquo; इति यः । अमोघमुच्यते । ब्रह्म वा सत्यम् । तदेवासि, विश्वमूलत्वात् ।</p>
<h3 id="मनतर-3">मन्त्रः</h3>
<p>स॒त्यस्याध्य॑ख्षमसि ।</p>
<h4 id="टक-3">टीका</h4>
<p>सत्यस्याध्यक्षमसि सत्यं त्वयाध्यक्ष्यते । सत्यं ब्रह्म अध्यक्षस्स्वामी । सत्यस्य वा प्रत्यक्षरूपं त्वमसि । अक्षेष्वधि अध्यक्षं, अक्षाणीन्द्रियाणि । अव्ययपूर्वपदप्रकृतिस्वरत्वम् ।</p>
<h3 id="हवरहमनमनतरणमनतर">हविर्होमानुमन्त्रणमन्त्रः</h3>
<h3 id="मनतर-4">मन्त्रः</h3>
<p>ह॒विर॑सि &hellip;</p>
<h4 id="टक-4">टीका</h4>
<p>हविरसि हविषां प्रधानमसि ।</p>
<h3 id="मनतर-5">मन्त्रः</h3>
<p>वैश्वान॒रँव्वै᳚श्वदे॒वमुत्पू॑तशुष्मꣳ स॒त्यौजाः +++(हविरसि)+++ ।</p>
<h4 id="टक-5">टीका</h4>
<p>सर्वप्रियतमत्वेन प्राधान्यं दर्शयितुमाह - वैश्वानरं विश्वेषां नराणां सम्बन्धीष्टसाधनत्वेन । वैश्वदेवं विश्वेषां देवानां सम्बन्धि भोज्यत्वेन होम्यत्वेन च । उत्पूतशुष्मं उत्पवनेनोद्दीपितबलं उद्भूतबलं वा । बहुव्रीहौ पूर्वपदप्रकृतिस्वरत्वम्, तत्रापि &lsquo;गतिरन्तरः&rsquo; इति गतेः प्रकृतिस्वरत्वम् । सत्यौजाः सत्यबलं, न केवलं त्वमेव सत्यं अपि तु त्वद्बलमपि सत्यमिति भावः । छान्दसो लिङ्गव्यत्ययः । ईदृशं हविस्त्वमसीति हविषः प्राधान्यं गम्यते ॥</p>
<h3 id="मनतर-6">मन्त्रः</h3>
<p>सहो॑ऽसि॒ सह॑मानमसि॒ सह॒स्वारा॑तीः ।</p>
<h4 id="टक-6">टीका</h4>
<p>5-6सहोसीत्यादिके त्रिपदे गायत्र्यौ । सहस्वारातीयत इति तृतीयः पादः । सहस्रवीर्यमसीत्यपरस्याः तृतीयः पादः । तत्र पूर्वा निरवसाना, अपरा सावसाना पृतन्यत इति ॥</p>
<p>सहोसि अभिभवनमसि शत्रूणाम् । सहमानमसि सदा शत्रूनभिभूय वर्तमानमसि । अदुपदेशाल्लसार्वधात्तुकानुदात्तत्वे धातुस्वरः । तादृक्त्वं सहस्वारातीः अस्मदमित्रानभिभवये धनानां दातारो न भवन्ति । रातेः कर्तरि क्तिन्, नञ्समासेऽव्ययपूर्पदप्रकृतिस्वरत्वम् ।</p>
<h3 id="मनतर-7">मन्त्रः</h3>
<p>सह॑स्वारातीय॒तः ।।</p>
<h4 id="टक-7">टीका</h4>
<p>अरातीयतश्च सहस्व येस्माकमरातिमात्मानमिच्छन्ति अस्मान्वारातिभूतानात्मन इच्छन्ति तानपि सर्वानभिभव बलात्कृत्य नाशय । प्रथमे पक्षे &lsquo;छन्दसि परेच्छायामपि&rsquo; इति क्यच्, सर्वत्र &lsquo;शतुरनुमः&rsquo; इति विभक्तेरुदात्तत्वम् । आख्यातस्य पादादित्वान्निघाताभावः, समानवाक्ये पदात्परत्वाभावाद्वा । रातिः दाता ।</p>
<h3 id="मनतर-8">मन्त्रः</h3>
<p>सह॑स्व॒ पृत॑ना॒स्सह॑स्व पृतन्य॒तः ।<br>
स॒हस्र॑वीर्यमसि ।।</p>
<h4 id="टक-8">टीका</h4>
<p>सहस्व पृतनाः अस्मद्विरोधिनः सर्वान् सङ्ग्रामानभिभव । पृतन्यतस्सङ्ग्रामं कर्तुमीच्छतश्च सर्वानभिभव । क्यचि &lsquo;कव्यध्वरष्टतनस्य&rsquo; इति लोपः, पूर्ववद्विभक्त्युदात्तत्वम् । युयुत्सवस्सेनाः पृतनाः । किं बहुना - सहस्रवीर्यं बहुप्रकारशक्तिकमसि, अतस्संस्कर्तुमर्हसीति ॥</p>
<h3 id="मनतर-9">मन्त्रः</h3>
<p>[संयुक्तमन्त्रः - तन्मा॑ जि॒न्वाऽऽज्य॒स्याऽऽज्य॑मसि स॒त्यस्य॑ स॒त्यम॑सि स॒त्यायुः॑ [1] अ॒सि॒ स॒त्यशु॑ष्ममसि स॒त्येन॑ त्वा॒ऽभि घा॑रयामि॒ तस्य॑ ते भख्षीय]</p>
<p>तन्मा॑ जि॒न्व ।</p>
<h4 id="टक-9">टीका</h4>
<p>7-13अतः पराणि यजूंषि - तत्तादृक्स्वभावस्त्वं मां जिन्व प्रीणय ।</p>
<h3 id="मनतर-10">मन्त्रः</h3>
<p>आज्य॒स्याऽऽज्य॑मसि ।</p>
<h4 id="टक-10">टीका</h4>
<p>हे आज्य आज्यस्याप्याज्यमसि, यल्लौकिकमाज्यं तस्मादपि त्वमिष्टसाधनमाज्यं वैदिकमसि, त्वमिव यजमानस्य; त्वत्तो हि सर्वमाज्यमुत्पाद्यते वर्षादिद्वारेण ।</p>
<h3 id="मनतर-11">मन्त्रः</h3>
<p>स॒त्यस्य॑ स॒त्यम॑सि ।</p>
<h4 id="टक-11">टीका</h4>
<p>सत्यादपि सत्यमसि, कदाचिदपि फलव्यभिचाराभावात्; &lsquo;यद्वा - सत्यान्तरस्यापि सत्यापयितृत्वाद्यागद्वरेण; त्वत्तोधिको नास्तीति भावः ।</p>
<h3 id="मनतर-12">मन्त्रः</h3>
<p>स॒त्यायु॑रसि ।</p>
<h4 id="टक-12">टीका</h4>
<p>सत्यायुरसि सत्यभूतमस्मिन्नायुरिति सत्यायुः । सत्यस्य वा आयुस्त्वमसि, त्वया सत्यं जीवतीति । दासीभारादिर्द्रष्टव्यः ।</p>
<h3 id="मनतर-13">मन्त्रः</h3>
<p>स॒त्यशु॑ष्ममसि ।</p>
<h4 id="टक-13">टीका</h4>
<p>सत्यां सत्यस्य शुष्मं बलमसि ।</p>
<h3 id="मनतर-14">मन्त्रः</h3>
<p>स॒त्येन॑ त्वा॒ऽभि घा॑रयामि ।</p>
<h4 id="टक-14">टीका</h4>
<p>तत्त्वां सत्येन चक्षुषाभिघारयामि उपरि सिञ्चामि, ईषद्दृष्ट्यावेक्षे इति । &lsquo;चक्षुर्वै सत्यम्&rsquo; इति ब्राह्मणम् । &lsquo;ब्रह्मवादिनो वदन्ति । यदाज्येनान्यानि हवींष्यभिघारयति &lsquo;इत्यादि च ।</p>
<h3 id="मनतर-15">मन्त्रः</h3>
<p>तस्य॑ ते भख्षीय ।</p>
<h4 id="टक-15">टीका</h4>
<p>तस्य ते तथा ईक्षितस्य ते तव भक्षीय अहं भजे, त्वया वियुक्तो मा भूवम् । पूर्वत्कर्मणस्सम्प्रदानत्वाच्चतुर्थ्यर्थे षष्ठी ॥</p>
<h3 id="मनतर-16">मन्त्रः</h3>
<p>[संयुक्तमन्त्रः  - पञ्चा॒नान्त्वा॒ वाता॑नाँय्य॒न्त्राय॑ ध॒र्त्राय॑ गृह्णामि पञ्चा॒नान्त्व॑र्तू॒नाँय्य॒न्त्राय॑ ध॒र्त्राय॑ गृह्णामि पञ्चा॒नान्त्वा॑ दि॒शाँय्य॒न्त्राय॑ ध॒र्त्राय॑ गृह्णामि पञ्चा॒नान्त्वा॑ पञ्चज॒नानाँ᳚य्य॒न्त्राय॑ ध॒र्त्राय॑ गृह्णामि ]</p>
<p>प॒ञ्चा॒नान्त्वा॒ वाता॑नाँय्य॒न्त्राय॑ ध॒र्त्राय॑ गृह्णामि ।</p>
<h4 id="टक-16">टीका</h4>
<p>14- 17अथाज्यग्रहानुमन्त्रणमन्त्राः यजूंषि तत्र चतुर्भिः जौहवमनुमन्त्रयते - पञ्चानां त्वेति ॥ पञ्चानां प्राच्याद्यूर्ध्वपर्यन्तपञ्चदिक्प्रभवाणां पुरोवातादीनां वातानां यन्त्राय यमनाय स्वस्वाधारेष्वविचलनस्थापनाय धर्त्राय जगद्धारणाय जगद्धाणकुशलाय वा त्वां गृह्णामि हे आज्य । एवं सर्वत्र । पञ्चानामित्यत्र &lsquo;नामन्यतरस्याम्&rsquo; इति नाम उदात्तत्वम् ।</p>
<h3 id="मनतर-17">मन्त्रः</h3>
<p>प॒ञ्चा॒नान्त्व॑र्तू॒नाँय्य॒न्त्राय॑ ध॒र्त्राय॑ गृह्णामि ।</p>
<h4 id="टक-17">टीका</h4>
<p>पञ्चानामृतूनाम्; &lsquo;हेमन्तशिशिरयोश्शीतत्वसामान्यादेकत्वं विवक्षित्वोच्यते । ब्राह्मणं च भवति &lsquo;पञ्च वा ऋतव आर्तवाः पञ्च&rsquo; इति । पूर्ववदुभयत्रापि नाम उदात्तत्वम् ।</p>
<ul>
<li>[ यन्त्राय यमनाय स्वस्वाधारेष्वविचलनस्थापनाय धर्त्राय जगद्धारणाय जगद्धाणकुशलाय वा त्वां गृह्णामि हे आज्य ।]</li>
</ul>
<h3 id="मनतर-18">मन्त्रः</h3>
<p>प॒ञ्चा॒नान्त्वा॑ दि॒शाँय्य॒न्त्राय॑ ध॒र्त्राय॑ गृह्णामि ।</p>
<h4 id="टक-18">टीका</h4>
<p>पञ्चानां त्वा दिशां प्राच्यादीनामूर्ध्वान्तानाम् । &lsquo;सावेकाचः&rsquo; इति दिग्भ्यो विभक्तेरुदात्तत्वम् ।</p>
<ul>
<li>[ यन्त्राय यमनाय स्वस्वाधारेष्वविचलनस्थापनाय धर्त्राय जगद्धारणाय जगद्धाणकुशलाय वा त्वां गृह्णामि हे आज्य ।]</li>
</ul>
<h3 id="मनतर-19">मन्त्रः</h3>
<p>प॒ञ्चा॒नान्त्वा॑ पञ्चज॒नानाँ᳚य्य॒न्त्राय॑ ध॒र्त्राय॑ गृह्णामि ।</p>
<h4 id="टक-19">टीका</h4>
<p>पञ्चानां पञ्चजनानां, देवमनुष्यासुररक्षोगन्धवाणां पञ्चजना इत्याख्या । &lsquo;दिक्सङ्ख्ये संज्ञायाम्&rsquo; इति समासः । सप्तर्षिवत्प्रत्येकं संज्ञात्वात्पञ्चानामिति विशेष्यते ॥</p>
<ul>
<li>[ यन्त्राय यमनाय स्वस्वाधारेष्वविचलनस्थापनाय धर्त्राय जगद्धारणाय जगद्धाणकुशलाय वा त्वां गृह्णामि हे आज्य ।]</li>
</ul>
<h3 id="मनतर-20">मन्त्रः</h3>
<p>च॒रोस्त्वा॒ पञ्च॑बिलस्य य॒न्त्राय॑ ध॒र्त्राय॑ गृह्णामि ।</p>
<h4 id="टक-20">टीका</h4>
<p>18-25उत्तरैरष्टभिरौपभृतमनुमन्त्रयते - चरोः पञ्चबिलस्य आकाशस्य, सर्वेषां चरणाधारत्वाच्चरुः, दिशोस्य बिलानि पञ्च । ब्रह्मणः ब्रह्मणां, जातावेकवचनम् । तेजसे तेजसः । &lsquo;षष्ठ्यर्थे चतुर्थी वक्तव्या&rsquo; इति चतुर्थी ।</p>
<ul>
<li>[ यन्त्राय यमनाय स्वस्वाधारेष्वविचलनस्थापनाय धर्त्राय जगद्धारणाय जगद्धाणकुशलाय वा त्वां गृह्णामि हे आज्य ।]</li>
</ul>
<h3 id="मनतर-21">मन्त्रः</h3>
<p>ब्रह्म॑णस्त्वा॒ तेज॑से य॒न्त्राय॑ ध॒र्त्राय॑ गृह्णामि ।</p>
<h4 id="टक-21">टीका</h4>
<p>ब्राह्मणनां तेजसो यन्त्राय यत्यै धर्त्राय धृत्यै गृह्नामि ।</p>
<ul>
<li>[ यन्त्राय यमनाय स्वस्वाधारेष्वविचलनस्थापनाय धर्त्राय जगद्धारणाय जगद्धाणकुशलाय वा त्वां गृह्णामि हे आज्य ।]</li>
</ul>
<h3 id="मनतर-22">मन्त्रः</h3>
<p>ख्ष॒त्रस्य॒ त्वौज॑से य॒न्त्राय॑ [2] ध॒र्त्राय॑ गृह्णामि ।</p>
<h4 id="टक-22">टीका</h4>
<p>क्षत्रस्य क्षत्रियाणामोजसे ओजसो बलस्य ।</p>
<ul>
<li>[ यन्त्राय यमनाय स्वस्वाधारेष्वविचलनस्थापनाय धर्त्राय जगद्धारणाय जगद्धाणकुशलाय वा त्वां गृह्णामि हे आज्य ।]</li>
</ul>
<h3 id="मनतर-23">मन्त्रः</h3>
<p>वि॒शे त्वा॑ य॒न्त्राय॑ ध॒र्त्राय॑ गृह्णामि ।</p>
<ul>
<li>[ यन्त्राय यमनाय स्वस्वाधारेष्वविचलनस्थापनाय धर्त्राय जगद्धारणाय जगद्धाणकुशलाय वा त्वां गृह्णामि हे आज्य ।]</li>
</ul>
<h4 id="टक-23">टीका</h4>
<p>विशे विशां वैश्यानां पुष्ट्या इति शेषः, नृणां वा । यन्त्रायेत्यादि गतम् ।</p>
<h3 id="मनतर-24">मन्त्रः</h3>
<p>सु॒वीर्या॑य त्वा गृह्णामि ।</p>
<h4 id="टक-24">टीका</h4>
<p>सुवीर्याय सुष्ठुवीर्यत्वाय । &lsquo;वीरवीर्यौ च&rsquo; इति बहुव्रीहिस्वरः प्रवर्तते, तत्पुरुषो वा &lsquo;परादिश्छन्दसि बहुलम्&rsquo; इति ।</p>
<h3 id="मनतर-25">मन्त्रः</h3>
<p>सु॒प्र॒जा॒स्त्वाय॑ त्वा गृह्णामि ।</p>
<h4 id="टक-25">टीका</h4>
<p>सुप्रजास्त्वाय यजमानस्य सर्वस्यैव वा शोभनापत्यत्वाय । &lsquo;नित्यमसिच्प्रजामेधयोः&rsquo; इत्यसिच्समासान्तः । ऊडिदम्&rsquo; इति षष्ठ्या उदात्तत्वम्, &lsquo;षष्ठ्याः पतिपुत्र&rsquo; इति सत्वम् ।</p>
<h3 id="मनतर-26">मन्त्रः</h3>
<p>रा॒यस्पोषा॑य त्वा गृह्णामि ।</p>
<h4 id="टक-26">टीका</h4>
<p>रायो धनस्य पोषाय पुष्ट्यै ।</p>
<h3 id="मनतर-27">मन्त्रः</h3>
<p>ब्र॒ह्म॒व॒र्च॒साय॑ त्वा गृह्णामि ।</p>
<h4 id="टक-27">टीका</h4>
<p>ब्रह्मवर्चसाय ब्रह्मबलाय । &lsquo;ब्रह्महस्तिभ्यां वर्चसः&rsquo; इत्यच्समासान्तः ॥</p>
<h3 id="मनतर-28">मन्त्रः</h3>
<p>[संयुक्तमन्त्रः - भूर॒स्माकꣳ॑ ह॒विर्दे॒वाना॑मा॒शिषो॒ यज॑मानस्य
दे॒वाना᳚न्त्वा दे॒वता᳚भ्यो गृह्णामि
कामा॑य त्वा गृह्णामि ॥ [3] ]</p>
<p>भूर॒स्माकꣳ॑ +++(भव)+++।</p>
<h4 id="टक-28">टीका</h4>
<p>26-27शेषेण ध्रौवमनुमत्रयते - भूरस्माकमिति ॥ अस्माकमेव सम्बन्धी भव, मास्मान् हासीः, अस्माकमेव श्रेयसे भव । भवतेर्लेटि शपो लुक्, &lsquo;इतश्च लोपः&rsquo; &lsquo;भूसुवोस्तिङि&rsquo; इति गुणाभावः ।</p>
<h3 id="मनतर-29">मन्त्रः</h3>
<p>ह॒विर्दे॒वाना॑म्‌ +++(भव)+++ ।</p>
<h4 id="टक-29">टीका</h4>
<p>हविर्देवानां देवानां हविः भोज्यं भव पर्याप्नुहि । ब्राह्मणं च &lsquo;यावदेका देवता कामयते&rsquo; इत्यादि ।</p>
<h3 id="मनतर-30">मन्त्रः</h3>
<p>आ॒शिषो॒ यज॑मानस्य +++(भव)+++ ।</p>
<h4 id="टक-30">टीका</h4>
<p>आशिषो यजमानस्य या यजमानस्याशिषः प्रार्थनाः तास्सर्वा भव सर्वासां सम्पादनसमर्थं भव ।</p>
<h3 id="मनतर-31">मन्त्रः</h3>
<p>दे॒वाना᳚न्त्वा दे॒वता᳚भ्यो गृह्णामि ।</p>
<h4 id="टक-31">टीका</h4>
<p>देवानां त्वा देवानामेव स्वभूतं त्वा देवताभ्यो गृह्नामि ।</p>
<h3 id="मनतर-32">मन्त्रः</h3>
<p>कामा॑य त्वा गृह्णामि ॥</p>
<h4 id="टक-32">टीका</h4>
<p>कामाय त्वा गृह्णामि हविर्भागिन्यो देवता यथा यथा कामयन्ते तत्तदनुरूपं गृह्णामि ॥</p>
<p>इति षष्ठे प्रथमोनुवाकः ॥</p>
<h2 id="अनवक-२-परधयनमनतरणदमनतर">अनुवाकः २ परिध्यनुमन्त्रणादिमन्त्राः</h2>
<h3 id="मनतर-33">मन्त्रः</h3>
<p>[संयुक्तमन्त्रः - ध्रु॒वो॑ऽसि ध्रु॒वो॑ऽहꣳ स॑जा॒तेषु॑ भूयास॒न्धीर॒श्चेत्ता॑ वसु॒वित् ]</p>
<p>ध्रु॒वो॑ऽसि ।</p>
<h4 id="टक-33">टीका</h4>
<p>1-3परिधीन् परिधीयमानाननुमन्त्रयते - ध्रुवोसीति यजुर्भिः ॥ तत्र मध्यमं - ध्रुवोसि स्थिरोसि मध्यमत्वाद्वा परिधित्वे विभावाच्च&rsquo; ।</p>
<h3 id="मनतर-34">मन्त्रः</h3>
<p>ध्रु॒वो॑ऽहꣳ स॑जा॒तेषु॑ भूयासम् ।</p>
<h4 id="टक-34">टीका</h4>
<p>अहमपि सजातेषु धुवो भूयासम् । समानजन्मानस्सजाताः । &lsquo;समानस्य छन्दसि&rsquo; इति सभावः, &lsquo;वा जाते&rsquo; इत्युत्तरपदान्तोदात्तत्वम् ।</p>
<h3 id="मनतर-35">मन्त्रः</h3>
<p>धीर॒श्चेत्ता॑ वसु॒वित् +++(भूयासम्)+++।</p>
<h4 id="टक-35">टीका</h4>
<p>धीरश्चेत्ता वसुविच्च भूयासमित्येव । धीरो धृष्टः सर्वसमर्थः । चेत्ता चेतिता ज्ञाता । छान्दस इडभावः । रधादिर्वा द्रष्टव्यः । वसुवित् धनानां लब्धा ।</p>
<h3 id="मनतर-36">मन्त्रः</h3>
<p>[संयुक्तमन्त्रः - उ॒ग्रो᳚ऽस्यु॒ग्रो॑ऽहꣳ स॑जा॒तेषु॑ भूयासमु॒ग्रश्चेत्ता॑ वसु॒वित् ।]</p>
<p>उ॒ग्रो᳚ऽसि ।</p>
<h4 id="टक-36">टीका</h4>
<p>दक्षिणम् - उग्रः उद्गूर्णोसि, उपरिष्टात्स्थितत्वात्, रुद्राणां सम्बधित्वाद्वा । अधृष्य इति केचित् ।</p>
<h3 id="मनतर-37">मन्त्रः</h3>
<p>उग्रो॑ऽहꣳ स॑जा॒तेषु॑ भूयासम् ।</p>
<h4 id="टक-37">टीका</h4>
<p>अहमपि सजातेषूग्रो भूयासं, यथा ते ममाप्रतिवादिनो विधेया भवन्ति ।</p>
<h3 id="मनतर-38">मन्त्रः</h3>
<p>उ॒ग्रश्चेत्ता॑ वसु॒वित् +++(भूयासम्)+++।</p>
<h4 id="टक-38">टीका</h4>
<p>उग्रश्चेत्ता वस्वुविद्भूयासम्, य उग्रश्चेत्ता वसुविच्च भवति स उग्रो भूयासम्, न केवलमुग्र एव ।</p>
<h3 id="मनतर-39">मन्त्रः</h3>
<p>अ॒भि॒भूर॑सि ।</p>
<h4 id="टक-39">टीका</h4>
<p>उत्तरम् - अभिभूरसि उत्तरकालभावित्वान्नान्येन परिहास्यो भव, अभिभूरेवासि नातः परं किञ्चित्परिधीयत इति ।</p>
<h3 id="मनतर-40">मन्त्रः</h3>
<p>अभि॒भूर॒हꣳ स॑जा॒तेषु॑ भूयासम् ।</p>
<h4 id="टक-40">टीका</h4>
<p>अहमपि सजातेष्वभिभविता भूयासं शत्रूणां तेषामेव वा ।</p>
<h3 id="मनतर-41">मन्त्रः</h3>
<p>अभि॒भूश्चेत्ता॑ वसु॒वित्+++(भूयासम्)+++।</p>
<h4 id="टक-41">टीका</h4>
<p>किञ्च - योभिभूश्चेत्ता वसुविच्च भवति स एव भूयासं न केवलमभिभवितृत्वमात्रेण ॥</p>
<h3 id="मनतर-42">मन्त्रः</h3>
<p>यु॒नज्मि॑ त्वा॒ ब्रह्म॑णा॒ दैव्ये॑न ह॒व्याया॒स्मै वोढ॒वे जा॑तवेदः ।</p>
<h4 id="टक-42">टीका</h4>
<p>4अग्निं योगेन युनक्ति - युनज्मीति द्विपदया त्रिष्टुभा ॥ हे जातवेदः जातानां वेदितः ब्रह्मणा मन्त्रेण दैव्येन देवयोग्येन । &lsquo;देवाद्यञञौ&rsquo; । त्वां युनज्मि अस्मिन् कर्मणि युक्तं करोमि । प्रयोननमाह - अस्मै हव्याय वोढवे, इदं हविर्वोढुम् । पूर्ववत्कर्मणस्सम्प्रदानत्वम्, &lsquo;तुमर्थे सेसेन्&rsquo; इति तवेन्प्रत्ययः, &lsquo;अन्तश्च तवै युगपत्&rsquo; इत्याद्यन्तयोर्युगपदुदात्तत्वम्, अस्याप्युपलक्षणत्वात् । &lsquo;ऊडिदम्&rsquo; इतीदमश्चतुर्थ्या उदात्तत्वम् ॥</p>
<h3 id="मनतर-43">मन्त्रः</h3>
<p>इन्धा॑नास्त्वा सुप्र॒जस॑स्सु॒वीरा॒ ज्योग्जी॑वेम बलि॒हृतो॑ व॒यन्ते᳚  ॥</p>
<h4 id="टक-43">टीका</h4>
<p>5समिधोरभ्यधीयमानयोर्जपति - इन्वानास्त्वेति । इयमपि पूर्ववद्द्विपदा त्रिष्टुप् ॥ हे अग्ने त्वामिन्धानाः ज्वलयन्तः परिचरन्तो वयम् । &lsquo;विभाषा वेण्विन्धानयोः&rsquo; इत्याद्युदात्तत्वम् । सुप्रजसश्शोभनापत्याः । पूर्ववदसिच् । सुवीराः शोभनसर्ववीरपुरुषाः । ज्योक् चिरं जीवेम त्वत्प्रसादात् । यस्माद्वयं ते तव बलिहृतोऽविच्छिन्नं बलिमुपहरामः, तस्माज्जीवेम चिरम् । यद्वा - बलिहृतस्तव भविष्याम इत्येवमर्थं चिरं जीवेम । बलिर्हविर्दानम् ॥</p>
<h3 id="मनतर-44">मन्त्रः</h3>
<p>यन्मे॑ अग्ने अ॒स्य य॒ज्ञस्य॒ रिष्या᳚त् [4] यद्वा॒ स्कन्दा॒दाज्य॑स्यो॒त वि॑ष्णो ।<br>
तेन॑ हन्मि स॒पत्न॑न्दुर्मरा॒युमैन॑न्दधामि॒ निर्ऋ॑त्या उ॒पस्थे᳚ ।</p>
<h4 id="टक-44">टीका</h4>
<p>6हवींष्यासन्नान्यभिमन्त्रयते - यन्मे अग्न इति त्रिष्टुभा ॥ हे अग्ने अस्य मम यज्ञस्य यद्बर्हिरादिकं रिष्यान्नश्येत् रक्षःप्रभृतिभिर्विनाशितं स्यात् । लेट्याडागमः । &lsquo;प्रकृत्यान्तःपादम्&rsquo; इति मे इत्यस्य प्रकृतिभावः ।<br>
किञ्च - आज्यस्योत आज्यस्यापिच सम्बन्धि जौहवादिकं तदेकदेशभूतं यद्रिष्यात् यद्वा स्कन्दात् । पूर्ववदाडागमः । हे विष्णो व्यापक तेन हन्मि मारयामि सपत्नं शत्रुम् । अथ यो मारयितुं न शक्यते एनं दुर्मरायुं मारयितु मशक्यं निरृत्याः पापदेवतायाः उपस्थे उत्सङ्गे आदधामि स्थापयामि । दुर्मरमात्मन इच्छतीति क्यजन्तात् । &lsquo;क्याच्छन्दसि&rsquo; इत्युप्रत्ययः । निर्गता ऋतेः निरृतिः निर्दया । &lsquo;ऋतिस्सौत्रो धातुः घृणायां वर्तते&rsquo; इत्युक्तेः । निरृतिरिति प्रादिसमासेऽव्ययपूर्वपदप्रकृतिस्वरत्वम् गतिसमासे । &lsquo;तादौ च&rsquo; इति ॥</p>
<h3 id="मनतर-45">मन्त्रः</h3>
<p>भूर्भुव॒स्सुवः ।</p>
<h4 id="टक-45">टीका</h4>
<p>7-9हवींष्यासादयति - भूर्भुवस्सुवरिति व्याहृतिभिः ॥ &lsquo;ब्रह्मैता व्याहृतयः&rsquo; इति ब्राह्मणम् । एतानि रूपाणि लोकत्रयात्मकानि, लोकत्रयस्थितिहेतुत्वात्; लोकत्रयात्मकव्याहृतित्रयरूपेण हवींषि स्तूयन्ते ॥</p>
<h3 id="मनतर-46">मन्त्रः</h3>
<p>उच्छु॑ष्मो अग्ने॒ यज॑मानायैधि॒ +++(११ अक्षराणि)+++ ।</p>
<p>निशु॑ष्मो अभि॒दास॑ते ।+++(८ अक्षराणि)+++</p>
<h4 id="टक-46">टीका</h4>
<p>10इध्ममभ्याधीयमानमनुमन्त्रयते - उच्छुष्म इति पिपीलिकामध्यया त्रिपदया यजुरन्तयानुष्टुभा । तत्र द्वादशाक्षरौ प्रथमतृतीयौ पादौ, मध्यमोष्टाक्षरः, अमर्त्यस्य त इत्यादि यजुः ॥</p>
<p>हे अग्ने यजमानाय उच्छुष्म उद्भूतबल एधि भव, यजमानकार्येष्वाविष्कृतबलो भव । अभिदासते उपक्षयते शत्रवे निशुष्मः न्यग्भूतबलो भव । दसु उपक्षये व्यत्ययेन शप्, &lsquo;धातोरकारस्य छान्दसो दीर्घः । यद्वा - दासृ दाने अभिपूर्व उपक्षयकर्मा द्रष्टव्यः ।</p>
<h3 id="मनतर-47">मन्त्रः</h3>
<p>अग्ने॒ देवे᳚द्ध॒ मन्वि॑द्ध॒ मन्द्र॑जि॒ह्वा ।+++(१२ अक्षराणि)+++</p>
<h4 id="टक-47">टीका</h4>
<p>हे अग्ने अङ्गनादिगुण देवेद्ध देवैरिद्ध दीप्त मन्विद्ध मनुष्यैरिद्ध । उभयत्रापि &lsquo;तृतीया कर्मणि&rsquo; इति पूर्वपदप्रकृतिस्वरत्वम् । मन्द्रजिह्वा मदनी मदयित्री तर्पणि जिह्वा यस्य । मदि स्तुतिमोदमदस्वप्नकान्तिगतिषु, &lsquo;मन्दिवाशि&rsquo; इत्यादिना रक्प्रत्ययः, &lsquo;अमान्त्रितं पूर्वमविद्यमानवत्&rsquo; इत्यविद्यमानवत्त्वाच्चतुर्णामप्यामन्त्रितानामाद्युदात्तत्वमेव ।</p>
<h3 id="मनतर-48">मन्त्रः</h3>
<p>अम॑र्त्यस्य ते होतर्मू॒र्धन्ना जि॑घर्मि रा॒यस्पोषा॑य सुप्रजा॒स्त्वाय॑ सु॒वीर्या॑य ।+++(यजुः)+++</p>
<h4 id="टक-48">टीका</h4>
<p>होतः देवानामाह्वातः । अमर्त्यस्यामर्त्यात्मनस्ते तव मूर्धन् मूर्ध्नि । &lsquo;सुपां सुलुक्&rsquo; इति ङेर्लुक् । आजिघर्मिं आभिमुख्येन क्षारयामि आदधामि । घृ क्षरणदीप्त्योः जौहोत्यादिक्कः, &lsquo;बहुलं छन्दसि ' इत्यभ्यासस्येत्वम् । रायो धनस्य पोषाय पुष्ट्यै । पूर्ववत्षष्ठ्यास्सत्वस्वरौ । सुप्रजास्त्वाय शोभनापत्यत्वाय । पूर्ववदसिच् । सुवीर्याय शोभनवीर्यत्वाय ॥</p>
<h3 id="मनतर-49">मन्त्रः</h3>
<p>[संयुक्तमन्त्रः मनो॑ऽसि प्राजाप॒त्यम्मन॑सा मा भू॒तेनाऽऽवि॑श । ]</p>
<p>मनो॑ऽसि ।</p>
<h4 id="टक-49">टीका</h4>
<p>11स्रौवमाघारमभिमन्त्रयते - मनोसीति यजुषा ॥ मनोसि मनसानिर्वर्तितत्वात्त्वम्मन एवासि ।</p>
<h3 id="मनतर-50">मन्त्रः</h3>
<p>प्राजाप॒त्यम् +++(असि)+++ ।</p>
<h4 id="टक-50">टीका</h4>
<p>प्राजापत्यं प्रजापतिदेवत्यम् । यद्वा - प्रजापतेरिदं प्राजापत्यं, अतस्तदेवासि; &lsquo;तेन निर्वर्तित्त्वात्तत्त्वम् ।</p>
<h3 id="मनतर-51">मन्त्रः</h3>
<p>मन॑सा मा भू॒तेनाऽऽवि॑श ।</p>
<h4 id="टक-51">टीका</h4>
<p>तेन मनसा भूतेन च । जातावेकवचनम् । तेन प्रजापतिना सृष्टैर्देहारम्भकैर्भूतजातैश्च सह मामाविश मया सह सुखं निर्वर्तय । &lsquo;देवा वै सामिधेनीः&rsquo; इत्यादि षष्ठद्वितीयकाण्डीयं ब्राह्मणम् ॥</p>
<h3 id="मनतर-52">मन्त्रः</h3>
<p>[संयुक्तमन्त्रः - वाग॑स्यै॒न्द्री स॑पत्न॒ख्षय॑णी [5] वा॒चा मे᳚न्द्रि॒येणाऽऽवि॑श ]</p>
<p>वाग॑सि ।</p>
<h4 id="टक-52">टीका</h4>
<p>12स्रुच्यं - वागसीति यजुषा ॥ वागसि वाचा निर्वृत्तत्वात् वागेवासि त्वम् ।</p>
<h3 id="मनतर-53">मन्त्रः</h3>
<p>ऐन्द्री+++(असि)+++ ।</p>
<h4 id="टक-53">टीका</h4>
<p>ऐन्द्रीन्द्रदेवत्या । यद्वा - इन्द्रस्येयमैन्द्री वाक्, सैवासि ।</p>
<h3 id="मनतर-54">मन्त्रः</h3>
<p>स॑पत्न॒ख्षय॑णी +++(असि)+++ ।</p>
<h4 id="टक-54">टीका</h4>
<p>सपत्नक्षयणी शत्रूणां क्षयकरी ।</p>
<h3 id="मनतर-55">मन्त्रः</h3>
<p>वा॒चा मे᳚न्द्रि॒येणाऽऽवि॑श ।</p>
<h4 id="टक-55">टीका</h4>
<p>तत्त्वया वाचेन्द्रियेण च । जातावेकवचनम् । तेनैवेन्द्रेण सृष्टैरिन्द्रियैश्चक्षुरादिभिश्च सह सुखं मामाविश । &lsquo;इन्द्रियमिन्द्रलिङ्गम्&rsquo; इत्यादौ निपात्यते । &lsquo;सावेकाचः&rsquo; इति वाचस्तृतीयोदात्ता ॥</p>
<h3 id="मनतर-56">मन्त्रः</h3>
<p>[संयुक्तमन्त्रः वस॒न्तमृ॑तू॒नाम्प्री॑णामि॒ स मा᳚ प्री॒तᳶ प्री॑णातु ]</p>
<p>वस॒न्तमृ॑तू॒नाम्प्री॑णामि।</p>
<h4 id="टक-56">टीका</h4>
<p>13प्रयाजाननुमन्त्रयते - वसन्तमृतूनां प्रीणामीति यजुर्भिः क्रमेण च । तत्र समिधः - वसन्तमिति ॥ वसन्ति प्रजास्सुखिता अस्मिन्निति वसन्तः । औणादिको झच्प्रत्ययः । ऋतूनाम्मध्ये वसन्तमृतूनां प्रीणामि तर्पयामि । निर्धारणस्वभावान्निर्धार्यमाण ऋतुरेव भवति; यथा - ब्राह्मणानां स्थविरमानयेति स्थविरो ब्राह्मण एवानीयते नान्यः । &lsquo;नामन्यतरस्याम्&rsquo; इति नाम उदात्तत्वम् । प्रीञ् तर्पणे क्रैयादिकस्सकर्मकः । तर्पयामीत्यर्थः ।</p>
<h3 id="मनतर-57">मन्त्रः</h3>
<p>स मा᳚ प्री॒तᳶ प्री॑णातु ।</p>
<h4 id="टक-57">टीका</h4>
<p>स च वसन्तः प्रीतः तया तर्पितो मां प्रीणातु तर्पयतु प्रजादिभिरभिमतैः । &lsquo;ऋतवो वै प्रजाकामाः&rsquo; इत्यादि ब्राह्मणम्, &lsquo;समिधो यजति&rsquo; इटायाद्यनुवाकश्च ।</p>
<h3 id="मनतर-58">मन्त्रः</h3>
<p>[संयुक्तमन्त्रः - ग्री॒ष्ममृ॑तू॒नाम्प्री॑णामि॒ स मा᳚ प्री॒तᳶ प्री॑णातु ]</p>
<p>ग्री॒ष्ममृ॑तू॒नाम्प्री॑णामि ।<br>
स मा᳚ प्री॒तᳶ प्री॑णातु ।</p>
<h4 id="टक-58">टीका</h4>
<p>14तनूनपातं - ग्रीष्ममिति ॥ गीर्यन्तेस्मिन्नापो रविकिरणैरिति ग्रीष्मः । गिरतेर्मप्रत्ययष्षुगागम ईकारश्च निपात्यते ॥</p>
<ul>
<li>[ स च {ग्रीष्मः} प्रीतः तया तर्पितो मां प्रीणातु तर्पयतु प्रजादिभिरभिमतैः । &lsquo;ऋतवो वै प्रजाकामाः&rsquo; इत्यादि ब्राह्मणम्, &lsquo;समिधो यजति&rsquo; इटायाद्यनुवाकश्च ।]</li>
</ul>
<h3 id="मनतर-59">मन्त्रः</h3>
<p>[संयुक्तमन्त्रः  - व॒र्‌॒षा ऋ॑तू॒नाम्प्री॑णामि॒ ता मा᳚ प्री॒ताᳶ प्री॑णन्तु ]</p>
<p>व॒र्॒षा ऋ॑तू॒नाम्प्री॑णामि।<br>
ता मा᳚ प्री॒ताᳶ प्री॑णन्तु ।</p>
<h4 id="टक-59">टीका</h4>
<p>15इडां - वर्षा इति ॥ वर्षत्यासु पर्जन्य इति वर्षाः । एकस्मिन्नपि ऋतौ लिङ्गं बहुवचनं च स्वाभाविकम् ॥</p>
<ul>
<li>[ {ताश्च वर्षा प्रीताः ताभिः तर्पिताः} / {सा च वर्षा प्रीता तया तर्पिता }  मां प्रीणन्तु तर्पयन्तु प्रजादिभिरभिमतैः । &lsquo;ऋतवो वै प्रजाकामाः&rsquo; इत्यादि ब्राह्मणम्, &lsquo;समिधो यजति&rsquo; इटायाद्यनुवाकश्च ।]</li>
</ul>
<h3 id="मनतर-60">मन्त्रः</h3>
<p>[संयुक्तमन्त्रः  - श॒रद॑मृतू॒नाम्प्री॑णामि॒ सा मा᳚ प्री॒ता प्री॑णातु ]</p>
<p>श॒रद॑मृतू॒नाम्प्री॑णामि ।</p>
<p>सा मा᳚ प्री॒ता प्री॑णातु ।</p>
<ul>
<li>[ सा च {शरत्} प्रीता तया तर्पितो मां प्रीणातु तर्पयतु प्रजादिभिरभिमतैः । &lsquo;ऋतवो वै प्रजाकामाः&rsquo; इत्यादि ब्राह्मणम्, &lsquo;समिधो यजति&rsquo; इटायाद्यनुवाकश्च ।]</li>
</ul>
<h4 id="टक-60">टीका</h4>
<p>16बर्हिषः - शरदमिति ॥ शीर्यन्ते पच्यन्ते ओषधयोस्यामिति शरत् । । &lsquo;शॄदॄभसोदिः&rsquo; इत्यदिप्रत्ययः । अत्रापि स्वाभाविकं स्त्रीत्वम् ॥</p>
<h3 id="मनतर-61">मन्त्रः</h3>
<p>[संयुक्तमन्त्रः - हेमन्तशिशि॒रावृ॑तू॒नाम्प्री॑णामि॒ तौ मा᳚ प्री॒तौ प्री॑णीताम्  ]</p>
<p>हेमन्तशिशि॒रावृ॑तू॒नाम्प्री॑णामि ।</p>
<p>तौ मा᳚ प्री॒तौ प्री॑णीताम् ।</p>
<h4 id="टक-61">टीका</h4>
<p>17स्वाहाकारस्य - हेमन्तशिशिराविति ॥ शैत्यसामान्येन द्वयोस्समस्तयोरुपादानम्, प्रयाजानां पञ्चत्वात् । &lsquo;पञ्च वा ऋतवः&rsquo; इत्यादिवचनं चोपपद्यते । हन्ति हिमेन जन्तूनिति हेमन्तः । &lsquo;हन्तेर्मुट् हि च&rsquo; इति झच्प्रत्ययः । श्यति तनूकरोति हिमपीडया सङ्कोचयति भूतानीति शिशिरः । श्यतेः किरच्प्रत्ययः, द्विर्वचनमभ्यासस्येत्वं च निपात्यते ॥</p>
<ul>
<li>[{तौ च हेमन्तशिशिरौ} प्रीतौ  तेन तर्पितौ मां प्रीणीताम् तर्पयताम् प्रजादिभिरभिमतैः । &lsquo;ऋतवो वै प्रजाकामाः&rsquo; इत्यादि ब्राह्मणम्, &lsquo;समिधो यजति&rsquo; इटायाद्यनुवाकश्च ।]</li>
</ul>
<h3 id="मनतर-62">मन्त्रः</h3>
<p>अ॒ग्नीषोम॑योर॒हन्दे॑वय॒ज्यया॒ चख्षु॑ष्मान्भूयासम्।</p>
<h4 id="टक-62">टीका</h4>
<p>18आज्यभागावनुमन्त्रयते - अग्नीषोमयोरिति ॥ अग्निश्च सोमश्चाग्नीषोमौ । &lsquo;ईदग्नेस्सोमवरुणयोः&rsquo; इतीत्वम्, &lsquo;अग्नेस्तुत्स्तोमसोमाः&rsquo; इति षत्वम्, &lsquo;देवताद्वन्द्वे च&rsquo; इति पूर्वोत्तरपदयोर्युगपत्प्रकृतिस्वरत्वम् । &lsquo;छन्दसि निष्टर्क्य&rsquo; इत्यत्र देवयज्याशब्दो निपातितः । देवार्हो यागो देवयज्या । अग्नीषोमयोर्देवयज्यया अनेन देवार्हेण यागेन अहं चक्षुष्मान्भूयासम् । यथा यज्ञोग्नीषोमाभ्यां चक्षुष्मानेवमहमपि ताभ्यां चक्षुष्मान्भूयासमिति भावः ॥</p>
<h3 id="मनतर-63">मन्त्रः</h3>
<p>अ॒ग्नेर॒हन्दे॑वय॒ज्यया᳚न्ना॒दो भू॑यासम् [6] ।</p>
<h4 id="टक-63">टीका</h4>
<p>19 आग्नेयस्य - अग्नेरिति ॥ अन्नादोन्नानामत्ता भूयासम्, देवानामग्नेरन्नादत्वात् ॥</p>
<ul>
<li>[ &lsquo;छन्दसि निष्टर्क्य&rsquo; इत्यत्र देवयज्याशब्दो निपातितः । देवार्हो यागो देवयज्या । ]</li>
</ul>
<h3 id="मनतर-64">मन्त्रः</h3>
<p>[संयुक्तमन्त्रः - दब्धि॑र॒स्यद॑ब्धो भूयासम॒मुन्द॑भेयम् ]</p>
<p>दब्धि॑र॒सि  ।<br>
अद॑ब्धो भूयासम् ।</p>
<h4 id="टक-64">टीका</h4>
<p>20उपांशुयाजस्य - दब्धिरिति ॥ दब्धिर्दभनं मरणं दम्भिता वा त्वमसि असुराणाम्, अहमपि त्वयादब्धो भूयासं शत्रूणामु[शत्रुभिरु]पहिंसितो मा भूवम् ।</p>
<h3 id="मनतर-65">मन्त्रः</h3>
<p>उन्द॑भेयम् ।</p>
<h4 id="टक-65">टीका</h4>
<p>अपि त्वमुं शत्रुं पाप्मानं दभेयं मारयेयम् । &lsquo;लिङ्याशिष्यङ्&rsquo; । अमुमिति शत्रुनाम निर्दिशेत् ॥</p>
<h3 id="मनतर-66">मन्त्रः</h3>
<p>अ॒ग्नीषोम॑योर॒हन्दे॑वय॒ज्यया॑ वृत्र॒हा भू॑यासम् ।</p>
<h4 id="टक-66">टीका</h4>
<p>21अग्नीषोमीयस्य - अग्नीषोमयोरिति ॥ वृत्रस्य पाप्मनो हन्ता वृत्रहा । &lsquo;ब्रह्मभ्रूणवृत्रेषु&rsquo; इति क्विप् भविष्यत्यपि धातुसम्बन्धे भवति । अग्नीषोमाभ्यामिन्द्रो वृत्रमहन्, तद्वदहमप्याभ्यां भ्रातृव्यस्य हन्ता भूयासमिति ॥</p>
<ul>
<li>[ &lsquo;छन्दसि निष्टर्क्य&rsquo; इत्यत्र देवयज्याशब्दो निपातितः । देवार्हो यागो देवयज्या । ]</li>
</ul>
<h3 id="मनतर-67">मन्त्रः</h3>
<p>इन्द्राग्नि॒योर॒हन्दे॑वय॒ज्यये᳚न्द्रिया॒व्य॑न्ना॒दो भू॑यासम् ।</p>
<h4 id="टक-67">टीका</h4>
<p>22ऐन्द्राग्नस्य - इन्द्राग्नियोरिति ॥ &lsquo;नोत्तरपदेनुदात्तादौ&rsquo; इति देवताद्वन्द्वलक्षणे पदद्वयप्रकृतिस्वरत्वे प्रतिषिद्धे समासान्तोदात्तत्वे च कृते । &lsquo;उदात्तयणो हल्पूर्वात्&rsquo; इति विभक्तेरुदात्तत्वम् । इन्द्रियावी अन्नादश्च भूयासं, इन्द्रेणेन्द्रियावी अग्निनान्नादः । इन्द्रियशब्दान्मत्वर्थीयो विनिः, &lsquo;अन्येषामपि दृश्यते&rsquo; इति दीर्घत्वम् ॥</p>
<ul>
<li>[ &lsquo;छन्दसि निष्टर्क्य&rsquo; इत्यत्र देवयज्याशब्दो निपातितः । देवार्हो यागो देवयज्या । ]</li>
</ul>
<h3 id="मनतर-68">मन्त्रः</h3>
<p>इन्द्र॑स्या॒हन्दे॑वय॒ज्यये᳚न्द्रिया॒वी भू॑यासम् ।</p>
<h4 id="टक-68">टीका</h4>
<p>23ऐन्द्रस्य सान्नाय्यस्य - इन्द्रस्येति ॥ इन्द्रियावान्, इन्द्रो हीन्द्रियस्य दाता भवति, इन्द्रेण हि दत्तमिन्द्रियमिति ॥</p>
<ul>
<li>[ &lsquo;छन्दसि निष्टर्क्य&rsquo; इत्यत्र देवयज्याशब्दो निपातितः । देवार्हो यागो देवयज्या । ]</li>
</ul>
<h3 id="मनतर-69">मन्त्रः</h3>
<p>महे॒न्द्रस्या॒हन्दे॑वय॒ज्यया॑ जे॒मान॑म्महि॒मान॑ङ्गमेयम् ।</p>
<h4 id="टक-69">टीका</h4>
<p>24माहेन्द्रस्य - महेन्द्रस्येति ॥ &lsquo;सन्महत्&rsquo; इति समासः । जेमानं महिमानं च गमेयम् । जेमा जेतृत्वम् । &lsquo;तुश्छन्दसि&rsquo; इतीमनिच्, ' छान्दस इकारलोपः, &lsquo;तुरिष्ठेमेयस्सु&rsquo; इति तृलोपः । जनयितृत्वं वा । जाभावः । महत्त्वं महिमा ॥</p>
<ul>
<li>[ &lsquo;छन्दसि निष्टर्क्य&rsquo; इत्यत्र देवयज्याशब्दो निपातितः । देवार्हो यागो देवयज्या । ]</li>
</ul>
<h3 id="मनतर-70">मन्त्रः</h3>
<p>अ॒ग्नेस्स्वि॑ष्ट॒कृतो॒ऽहन्दे॑वय॒ज्ययाऽऽयु॑ष्मान् य॒ज्ञेन॑ प्रति॒ष्ठाङ्ग॑मेयम् ॥ [7]</p>
<h4 id="टक-70">टीका</h4>
<p>25स्विष्टकृतः - अग्नेस्स्विष्टकृत इति ॥ स्विष्टं करोर्तीति स्विष्टकृत्, तस्य देवयज्ययाहमायुष्मान्भूत्वा यज्ञेन प्रतिष्ठां गमेयम् । यज्ञेन या प्रतिष्ठा भवति &lsquo;यो यतो यज्ञं प्रयुङ्क्ते । तदेनं प्रतिष्ठापयतीति । प्रति तिष्ठति प्रजया पशुभिर्यजमानः&rsquo; इति तामपि प्रतिष्ठां गमेयम् । &lsquo;लिङ्याशिष्यङ्&rsquo; ॥</p>
<ul>
<li>[ &lsquo;छन्दसि निष्टर्क्य&rsquo; इत्यत्र देवयज्याशब्दो निपातितः । देवार्हो यागो देवयज्या । ]</li>
</ul>
<p>इति षष्ठे द्वितीयोनुवाकः ॥</p>
<h2 id="अनवक-३-इडदभगसय-भकषयसयनमनतरणमनतर">अनुवाकः ३ इडादिभागस्य भक्ष्यस्यानुमन्त्रणमन्त्राः</h2>
<h3 id="मनतर-71">मन्त्रः</h3>
<p>[संयुक्तमन्त्रः - अ॒ग्निर्मा॒ दुरि॑ष्टात्पातु सवि॒ताऽघशꣳ॑सात् ]</p>
<p>अ॒ग्निर्मा॒ दुरि॑ष्टात्पातु ।</p>
<h4 id="टक-71">टीका</h4>
<p>1प्राशित्रेवदीयमाने जपति - अग्निर्मेति ॥ दुरिष्टाद्दुष्टाद्यागाद्विगुणान्मामग्निः पातु तन्निमित्तदोषापनोदनेन मां रक्षतु । अव्ययपूर्वपदप्रकृतिस्वरत्वम् कर्मणि निष्ठायां वा &lsquo;गतिरनन्तरः&rsquo; इति गतेः प्रकृतिस्वरत्वम् ।किञ्च - दुरिष्टं अयुक्तरूपं प्रयाजादि ततो मां पातु । यद्वा - दुरिष्टं यथा न भवति तथा मां पातु दुरिष्टाद्विनिवार्य मां रक्षतु ।</p>
<h3 id="मनतर-72">मन्त्रः</h3>
<p>सवि॒ताऽघशꣳ॑सात् ।</p>
<h4 id="टक-72">टीका</h4>
<p>सविता चाघशंसात्पापरुचेः रक्षःप्रभृतेश्च पातु ॥</p>
<h3 id="मनतर-73">मन्त्रः</h3>
<p>यो मेऽन्ति॑ दू॒रे॑ऽराती॒यति॒ तमे॒तेन॑ जेषम् ।</p>
<h4 id="टक-73">टीका</h4>
<p>2यजमानोऽवदीयमाने जपति - यो म इति ॥ यो मे ममान्ति अन्तिके दूरे वारातीयति अरातित्वमिच्छति, अरातिमात्मनो वास्माकमिच्छति तं राक्षसादिमनेन जेषं जयेयम् । जयतेर्लेटि &lsquo;सिब्बहुलं लेटि&rsquo; शपो लुक्, &lsquo;लेटोडाटौ&rsquo; &lsquo;इतश्च लोपः&rsquo; । &lsquo;कादिलोपे बहुलम्&rsquo; इत्यन्तिकस्य कलोपः ॥</p>
<h3 id="मनतर-74">मन्त्रः</h3>
<p>[संयुक्तमन्त्रः  - सुरू॑पवर्षवर्ण॒ एही॒मान्भ॒द्रान्दुर्याꣳ॑ अ॒भ्येहि]</p>
<p>सुरू॑पवर्षवर्ण॒ एहि॑ ।</p>
<h4 id="टक-74">टीका</h4>
<p>3इडामाह्रियमाणामनुमन्त्रयते - सुरूपवर्षवार्ण इति ॥ शोभनरूपौ शोभनस्वभावौ वर्षवर्णौ यस्यास्सा तथोक्ता । &lsquo;पशवो वा इडा&rsquo; &lsquo;वृष्टिर्वा इडा&rsquo; इति पशुवृष्टिहेतुत्वादिडाया एवमुच्यते । पूर्वपदस्याद्युदात्तत्वं छान्दसम् । ईदृशी एहि आगच्छ ।</p>
<h3 id="मनतर-75">मन्त्रः</h3>
<p>इ॒मान् भ॒द्रान्दुर्याꣳ॑ अ॒भ्येहि ।</p>
<h4 id="टक-75">टीका</h4>
<p>इमान्मदीयान्भद्रान् कल्याणान् भजनीयान् दुर्यान् यज्ञगृहान् &lsquo;गृहा वै दुर्यः&rsquo; इत्युक्तम् ।</p>
<h3 id="मनतर-76">मन्त्रः</h3>
<p>मामनु॑व्रता॒नि ।</p>
<h4 id="टक-76">टीका</h4>
<p>किञ्च - मामनुव्रता अनुगुणा अभिप्रेतानि साधयन्त्यभ्येह्याभिमुख्येनागच्छ ।</p>
<h3 id="मनतर-77">मन्त्रः</h3>
<p>उ॒ शी॒र्षाणि॑ मृढ्वम् ।</p>
<h4 id="टक-77">टीका</h4>
<p>असमानपदेपि रूर्दृश्यते । अस्माकं शीर्षाणि निमृढ्वं निर्दोषानस्मान् कुरुध्वमिति यावत्, यथास्माकं शिरः क्षाळितमनेनेति दोषाशङ्कायां वक्तारो भवन्ति । निमृढ्वमिति च एकवचनस्य स्थाने व्यत्ययेन बहुवचनम्, पूजार्थं वा वक्ष्यमाणगोभेदापेक्षम् । उ इति समुच्चयेवधारणार्थे वा ।</p>
<h3 id="मनतर-78">मन्त्रः</h3>
<p>[संयुक्तमन्त्रः - इड॒ एह्यदि॑त॒ एहि॒ सर॑स्व॒त्येहि॒ रन्ति॑रसि॒ रम॑तिरसि सू॒नर्य॑सि ]</p>
<p>इड॒ एहि॑ ।<br>
अदि॑त॒  एहि॑ ।</p>
<h4 id="टक-78">टीका</h4>
<p>इडादयश्शब्दा गवां नामानि, यथा - &lsquo;इडे रन्तेदिते सरस्वति प्रिये प्रेयसि महि विश्रुत्येतनि ते अघ्निये नामानि&rsquo; इति । ताच्छब्द्येनेडा स्तूयते । तत्र गवां भेदान्निमृढ्वमिति बहुवचनमुपपद्यते, हे इडादयो यूयमागत्य मां निमृढ्वमिति । यदा तु गोभिरभेदेनेडोच्यते हे इडादिरूपे इड इति तदा त्वेकवचनमेव न्याय्यम् । इडा पशुसाधनीड्या वा । अदितिरदीना अखण्डनीया ।</p>
<h3 id="मनतर-79">मन्त्रः</h3>
<p>सर॑स्व॒त्येहि॑ ।</p>
<h4 id="टक-79">टीका</h4>
<p>सरस्वती सरणवती सरस्वतीसदृशा वा ।</p>
<h3 id="मनतर-80">मन्त्रः</h3>
<p>रन्ति॑रसि ।</p>
<h4 id="टक-80">टीका</h4>
<p>रन्तिः रतिहेतुरसीहामुत्र च । क्तिचि &lsquo;न क्तिचि दीर्घश्च&rsquo; इति टिलोपाभावः, वृषादिर्द्रष्टव्यः ।</p>
<h3 id="मनतर-81">मन्त्रः</h3>
<p>रम॑तिरसि ।</p>
<h4 id="टक-81">टीका</h4>
<p>रमतिः रमणीया । &lsquo;रमेर्निन्&rsquo; इत्यतिप्रत्ययः ।</p>
<h3 id="मनतर-82">मन्त्रः</h3>
<p>सू॒नर्य॑सि ।</p>
<h4 id="टक-82">टीका</h4>
<p>सूनरी शोभनमनुष्या, मनुष्याणां सुखहेतुत्वात् । पृषोदरादिः । यद्वा - सुष्ठु नेत्री सूनरी । नृ नये, सुपूर्वात् &lsquo;अच इः&rsquo; इतीप्रत्ययः, &lsquo;कृदिकारादक्तिनः&rsquo; इति ङीष्, उपसर्गविकारश्छान्दसः, सर्वधानवधारणान्नावगृह्यते । यद्वा - रन्त्यादीन्यपि त्रीणि गवां नामधेयानि ।</p>
<h3 id="मनतर-83">मन्त्रः</h3>
<p>[संयुक्तमन्त्रः -  जुष्टे॒ जुष्टि॑न्तेऽशी॒योप॑हूत उपह॒वं [8] ते॒ऽशी॒य॒ सा मे॑ स॒त्याशीर॒स्य य॒ज्ञस्य॑ भूयात् ]</p>
<p>जुष्टे॒ जुष्टि॑न्तेऽशी॒य।</p>
<h4 id="टक-83">टीका</h4>
<p>हे जुष्टे प्रिये सर्वस्य सर्वेण वा सेविते ते जुष्टिं त्वया दत्तां प्रीतिं अशीय व्याप्नुयाम् । अश्नोतेर्लिङि शपो लुक् ।</p>
<h3 id="मनतर-84">मन्त्रः</h3>
<p>उप॑हूत उपह॒वं ते॒ऽशी॒य ।</p>
<h4 id="टक-84">टीका</h4>
<p>हे उपहूते अनुज्ञाते ते तव उपहवमनुज्ञामशीय । &lsquo;ह्वस्सम्प्रसारणं च न्यभ्युपविषु&rsquo; इत्यप्, &lsquo;थाथादिनोत्तरपदान्तोदात्तत्वम् ।</p>
<h3 id="मनतर-85">मन्त्रः</h3>
<p>सा मे॑ स॒त्याशीर॒स्य य॒ज्ञस्य॑ भूयात् ।</p>
<h4 id="टक-85">टीका</h4>
<p>साऽस्य यज्ञस्याशीः अस्य यज्ञस्य फलं मम सत्या यथाश्रुतिसिद्धिः भूयात् । &lsquo;ऊडिदम्&rsquo; इतीदमष्षष्ठ्या विभक्तेरुदात्तत्वम् ।</p>
<h3 id="मनतर-86">मन्त्रः</h3>
<p>[संयुक्तमन्त्रः - अरे॑डता॒ मन॑सा॒ तच्छ॑केयँय्य॒ज्ञो दिवꣳ॑ रोहतु  । ]</p>
<p>अरे॑डता॒ मन॑सा॒ तच्छ॑केयम् ।</p>
<h4 id="टक-86">टीका</h4>
<p>अरेडतेत्येकपदा त्रिष्टुप् यजुरादिः यजुरन्ता - उक्तैर्वक्ष्यमाणैश्च अरेडता अनादरमकुर्वता मनसा । रेडृ अनादरे । तत्फलं शकेयं त्वत्प्रसादात्साधयितुं शक्तो भूयासम् । &lsquo;लिङ्याशिष्यङ्&rsquo; ।</p>
<h3 id="मनतर-87">मन्त्रः</h3>
<p>य॒ज्ञो दिवꣳ॑ रोहतु  ।</p>
<h4 id="टक-87">टीका</h4>
<p>यज्ञोयमस्मदीयो दिवं रोहतु दिवौकसां तृप्तये भवतु ।</p>
<h3 id="मनतर-88">मन्त्रः</h3>
<p>य॒ज्ञो दिव॑ङ्गच्छतु ।</p>
<h4 id="टक-88">टीका</h4>
<p>किञ्च - अयं यज्ञोस्मानपि दिवं गच्छतु गमयतु देहपातोत्तरकालमस्मान् दिवमारोहयतु । &lsquo;बहुलमन्यत्रापि&rsquo; इति णिलुक् । यद्वा - हेतुकर्म[तुकर्तृ]निर्देशः, षड्भिर्हलैः कृषतीति यथा । सामर्थ्यात्तत्रेति चेदिहापि पूर्वेण गतत्वात् आनर्थक्याद्धेतुः प्रत्येष्यते ।</p>
<h3 id="मनतर-89">मन्त्रः</h3>
<p>यो दे॑व॒यान॒ᳶ पन्था॒स्तेन॑ य॒ज्ञो दे॒वाꣳ अप्ये᳚तु ।</p>
<h4 id="टक-89">टीका</h4>
<p>इदनीं यज्ञस्य मार्ग उपदिश्यते - यो देवयानः पन्थाः येन पथा देवान् गच्छति देवत्वं वा प्राप्यते तेन पथायं यज्ञो देवानप्येतु तेन मार्गेण गत्वा देवाननुप्रविशतु ॥</p>
<h3 id="मनतर-90">मन्त्रः</h3>
<p>अ॒स्मास्विन्द्र॑ इन्द्रि॒यन्द॑धात्व॒स्मान्राय॑ उ॒त य॒ज्ञास्स॑चन्ताम् ।<br>
अ॒स्मासु॑ सन्त्वा॒शिष॒स्सा न॑ᳶ प्रि॒या सु॒प्रतू᳚र्तिर्म॒घोनी॒।।</p>
<h4 id="टक-90">टीका</h4>
<p>4अस्मास्विति त्रिपदोष्णिक् । त्रिष्टुप्ततः परा । यद्वा - मध्येज्योतिस्त्रिष्टुप् ॥ अस्मासु त्वत्प्तसादभाक्षु इन्द्र इन्द्रियं वीर्यं दधातु । अस्मान् रायो धनानि पश्वादीनि अपि च यज्ञाः उत्तरे च क्रतवः सचन्ताम् । षच समवाये । अस्मास्वाशिषः अभिप्रेतान्यपि फलानि सन्तु भूतानि सन्तु । सा च त्वमस्माकं प्रिया तृप्तिहेतुः सुप्रतूर्तिः सुष्ठु प्रतरणिर्दुःखानाम् । यद्वा - सुष्ठु प्रकर्षेण च हिंसिका शत्रूणाम् । &lsquo;नसत्तनिषत्त&rsquo; इति निपातनं निष्ठावद्भावात्क्तिनोपि भवति, &lsquo;क्रत्वादयश्च&rsquo; इत्युत्तरपदाद्युदात्तत्वम् । मघोनी धनवती । &lsquo;छन्दसीवनिपौ&rsquo; इति मत्वर्थीयो वनिः, &lsquo;ऋन्नेभ्यः&rsquo; इति ङीप्, &lsquo;श्वयुवमघोनाम्&rsquo; इति सम्प्रसारणम् । एवङ्गुणोस्माकं भव ॥</p>
<h3 id="मनतर-91">मन्त्रः</h3>
<p>जुष्टि॑रसि जु॒षस्व॑ नो॒ जुष्टा॑ नः [9] अ॒सि॒ जुष्टि॑न्ते गमेय॒म् ।</p>
<h4 id="टक-91">टीका</h4>
<p>+++(अत्र भाष्यपङ्क्तिः लुप्ता-इति भाति सम्पादकस्य लेखः)+++</p>
<h3 id="मनतर-92">मन्त्रः</h3>
<p>मनो॒ ज्योति॑र्जुषता॒माज्यँ॒व्विच्छि॑न्नँय्य॒ज्ञꣳ समि॒मन्द॑धातु ।<br>
बृह॒स्पति॑स्तनुतामि॒मन्नो॒ विश्वे॑ दे॒वा इ॒ह मा॑दयन्ताम्  ॥</p>
<h4 id="टक-92">टीका</h4>
<p>5-6अवान्तरेडां प्राश्यमानामनुमन्त्रयते***</p>
<h3 id="मनतर-93">मन्त्रः</h3>
<p>ब्रध्न॒ पिन्व॑स्व॒ दद॑तो मे॒ मा ख्षा॑यि कुर्व॒तो मे॒ मोप॑दसत्।</p>
<h4 id="टक-93">टीका</h4>
<p>7 &mdash;&mdash;ब्रध्नेति ॥ हे ब्रध्न बन्धक मनसां, त्वय्येव हि मनोस्माकं सर्वदा बद्धम् । &lsquo;बन्धेर्ब्रधिबुधी च&rsquo; इति नक्प्रत्ययः । परिबृढस्यैवेयं संज्ञा । पिन्वस्व प्रीणय अस्मानृत्विजश्च । ददतो मे मा क्षायि देयेन धनेन क्षयो मा गामि, अपि तूपचीयताम् । कुर्वतो मे मोपदसत् सामर्थ्यं श्रद्धा वा मोपक्षयं गमत्, अपि तु पुनःपुनर्वर्धताम् । दसु उपक्षये, लुङि पुषादित्वादङ् ॥</p>
<h3 id="मनतर-94">मन्त्रः</h3>
<p>[ संयुक्तमन्त्रः - प्र॒जाप॑तेर्भा॒गो᳚ऽस्यूर्ज॑स्वा॒न्पय॑स्वान् प्राणापा॒नौ मे॑ पाहि ]</p>
<p>प्र॒जाप॑तेर्भा॒गो᳚ऽसि ।</p>
<h4 id="टक-94">टीका</h4>
<p>8अन्वाहार्यमासन्नमभिमन्त्रयते - प्रजापतेरिति ॥ प्रजापतेर्भागोसि । &lsquo;स वा एष प्राजापत्यो यदन्वाहार्यः&rsquo; इति । &lsquo;पत्यावैश्वर्ये&rsquo; इति पतिशब्दे पूर्वपदप्रकृतिस्वरत्वम् । &lsquo;कर्षात्वतः&rsquo; इति भागशब्दोन्तोदात्तः, &lsquo;स्वरितो वानुदात्ते पदादौ&rsquo; इत्येकादेशस्य संहितायां स्वरितत्वम् ।</p>
<h3 id="मनतर-95">मन्त्रः</h3>
<p>ऊर्ज॑स्वा॒न्पय॑स्वान् प्राणापा॒नौ मे॑ पाहि ।</p>
<h4 id="टक-95">टीका</h4>
<p>ऊर्जस्वानन्नवान् पयस्वान् रसवान् स त्वं प्राणापानौ मम पाहि । मुखनासिकाभ्यां यो वायुर्निर्गच्छति स प्राणः, स च वायोस्तिर्यग्गमनशीलस्योर्ध्वगमनहेतुः जविव्यापारविशेषो वेदितव्यः । अपानो नामावाग्गमनो वायुः ।</p>
<h3 id="मनतर-96">मन्त्रः</h3>
<p>स॒मा॒न॒व्या॒नौ मे॑ पाहि ।</p>
<h4 id="टक-96">टीका</h4>
<p>समानो नाम सर्वसाधारणो हृदये स्थितो वायुः । व्यानो नाम मनो व्याप्य स्थितो नडीभिरन्नादिरसस्य नेता ।</p>
<h3 id="मनतर-97">मन्त्रः</h3>
<p>उ॒दा॒न॒व्या॒नौ मे॑ पा॒हि ।</p>
<h4 id="टक-97">टीका</h4>
<p>उदान ऊर्ध्वगमनः शब्दस्योत्पादयिता । पुनर्व्यानग्रहणमनुक्तजीववृत्तिप्रकारोपसङ्ग्रहार्थम्, विविधनानात्मकत्वात्तेषाम् ।</p>
<h3 id="मनतर-98">मन्त्रः</h3>
<p>[संयुक्तमन्त्रः - अख्षि॑तो॒ऽस्यख्षि॑त्यै त्वा॒ मा मे᳚ ख्षेष्ठा अ॒मुत्रा॒मुष्मि॑न्लो॒के  ॥]</p>
<p>अख्षि॑तो॒ऽसि ।</p>
<h4 id="टक-98">टीका</h4>
<p>अक्षितः अक्षीणोसि ।</p>
<h3 id="मनतर-99">मन्त्रः</h3>
<p>अख्षि॑त्यै त्वा ।</p>
<h4 id="टक-99">टीका</h4>
<p>अक्षित्यै इह चामुत्र चाक्षयाय त्वां ददामीति सामर्थ्यात् ।</p>
<h3 id="मनतर-100">मन्त्रः</h3>
<p>मा मे᳚ ख्षेष्ठा अ॒मुत्रा॒मुष्मि॑न्लो॒के  ॥  [10]</p>
<h4 id="टक-100">टीका</h4>
<p>स त्वममुत्र परलोके अस्मि[मुष्मि]न्नैन्द्रे ब्राह्मे प्राजापत्ये वा मा क्षेष्ठाः परलोके क्षयं मा गमः । यद्वा - मे ममामुष्मिन् लोके यदाहं परलोके भविष्यामि तदा तत्र ममोपभोगार्थम् । इह हि कृत्वा परत्र भुञ्जते । &lsquo;क्षीयते वा अमुष्मिन्लोके&rsquo; इत्यादि ब्राह्मणम् ॥</p>
<p>इति षष्ठे तृतीयोनुवाकः ॥</p>
<h2 id="अनवक-४-अनयजदनम-अनमनतरणमनतर--उजझतमनतर-सरगवयहन-यजञदह-परहरयमण-परसतरनमनतरण-वमचयमनपरधयनमनतरण-शयवकनमनतरण-पतनसयजदयनमनतरणमनतर">अनुवाकः ४ अनूयाजादीनाम् अनुमन्त्रणमन्त्राः , उज्झितमन्त्राः, स्रुग्व्यूहन-यज्ञदोह-प्रह्रियमाण-प्रस्तरानुमन्त्रण-विमुच्यमानपरिध्यनुमन्त्रण-शंयुवाकानुमन्त्रण-पत्नीसंयाजाद्यनुमन्त्रणमन्त्राः</h2>
<h3 id="मनतर-101">मन्त्रः</h3>
<p>ब॒र्‌हिषोऽहन्दे॑वय॒ज्यया᳚ प्र॒जावा᳚न्भूयासम् ।</p>
<h4 id="टक-101">टीका</h4>
<p>1अनूयाजान् क्रमेणानुमन्त्रयते - बर्हिष इति ॥ बर्हिषो देवताया देवयज्यया देवार्हेण यागेनाहं प्रजावान् बह्वपत्यो जीवदपत्यश्च भूयासम् ॥</p>
<h3 id="मनतर-102">मन्त्रः</h3>
<p>न॒रा॒शꣳस॑स्या॒हन्दे॑वय॒ज्यया॑ पशु॒मान्भू॑यासम् ।</p>
<h4 id="टक-102">टीका</h4>
<p>2नराशंसस्य नरैश्शंसनीयस्य । गतम् । पशुमान् बहुपशुः । &lsquo;ह्रस्वनुड्भ्यां मतुप्&rsquo; इति मतुप उदात्तत्वम् ॥</p>
<h3 id="मनतर-103">मन्त्रः</h3>
<p>अ॒ग्नेस्स्वि॑ष्ट॒कृतो॒ऽहन्दे॑वय॒ज्ययाऽऽयु॑ष्मान् य॒ज्ञेन॑ प्रति॒ष्ठाङ्ग॑मेयम् ।</p>
<h4 id="टक-103">टीका</h4>
<p>3अग्नेस्स्विष्टकृत इति ॥ व्याख्यातमेव ॥</p>
<ul>
<li>[ स्विष्टकृतः - अग्नेस्स्विष्टकृत इति ॥ स्विष्टं करोर्तीति स्विष्टकृत्, तस्य देवयज्ययाहमायुष्मान्भूत्वा यज्ञेन प्रतिष्ठां गमेयम् । यज्ञेन या प्रतिष्ठा भवति &lsquo;यो यतो यज्ञं प्रयुङ्क्ते । तदेनं प्रतिष्ठापयतीति । प्रति तिष्ठति प्रजया पशुभिर्यजमानः&rsquo; इति तामपि प्रतिष्ठां गमेयम् । &lsquo;लिङ्याशिष्यङ्&rsquo; ॥]</li>
</ul>
<h3 id="उजझतमनतर">उज्झितिमन्त्राः</h3>
<h3 id="मनतर-104">मन्त्रः</h3>
<p>[संयुक्तमन्त्रः  - अ॒ग्नेर॒हमुज्जि॑ति॒मनूज्जे॑ष॒ꣳ॒ सोम॑स्या॒हमुज्जि॑ति॒मनूज्जे॑षम॒ग्नेर॒हमुज्जि॑ति॒मनूज्जे॑षम॒ग्नीषोम॑योर॒हमुज्जि॑ति॒मनूज्जे॑षमिन्द्राग्नि॒योर॒हमुज्जि॑ति॒मनूज्जे॑ष॒मिन्द्र॑स्या॒हम् [11] उज्जि॑ति॒मनूज्जे॑षम्महे॒न्द्रस्या॒हमुज्जि॑ति॒मनूज्जे॑षम॒ग्नेस्स्वि॑ष्ट॒कृतो॒ऽहमुज्जि॑ति॒मनूज्जे॑षम् ]</p>
<p>अ॒ग्नेर॒हमुज्जि॑ति॒मनूज्जे॑षम् ।<br>
सोम॑स्या॒हमुज्जि॑ति॒मनूज्जे॑षम् ।<br>
अ॒ग्नेर॒हमुज्जि॑ति॒मनूज्जे॑षम् ।<br>
अ॒ग्नीषोम॑योर॒हमुज्जि॑ति॒मनूज्जे॑षम् ।<br>
इ॒न्द्रा॒ग्नि॒योर॒हमुज्जि॑ति॒मनूज्जे॑षम् ।<br>
इन्द्र॑स्या॒हमुज्जि॑ति॒मनूज्जे॑षम् ।</p>
<p>म॒हे॒न्द्रस्या॒हमुज्जि॑ति॒मनूज्जे॑षम् ।<br>
अ॒ग्नेस्स्वि॑ष्ट॒कृतो॒ऽहमुज्जि॑ति॒मनूज्जे॑षम् ।</p>
<h4 id="टक-104">टीका</h4>
<p>4-11सूक्तवाके &lsquo;अग्निरिदं हविरजुषत&rsquo; इत्यादिक्रमेण उज्जितीर्वाचयति - अग्नेरहमित्याद्याः ॥ दर्शपूर्णमासाभ्यां पूर्ववद्देवता इष्ट्वा तयोरुज्जितिमुच्छ्रितमूर्ध्वलोकविषयं वा जयं नः अनूदजयन् तद्धेतुकामुज्जितिमलभन्त । &lsquo;दर्शपूर्णर्मासयोर्वै देवाः&rsquo; इत्यादि ब्राह्मणम् । तत्राग्नेर्या उज्जितिरभूत् पूर्वं तामहमनूज्जेषम्; यथाग्निरुदजयत, तद्वदहमप्यनेनाग्नेर्यागेन उज्जेषमुज्जयेयं तादृशमैश्वर्यम्ममामुत्र भूयादिति । &lsquo;दर्शपूर्णमासयोरेव देवतानां यजमान उज्जितिमनूज्ज यति&rsquo; इत्यादि ब्राह्मणम् । जयतेर्लेटि &lsquo;सिब्बहुलं लेटि&rsquo; अडागमः, &lsquo;इतश्च लोपः&rsquo; शपो लुक्, &lsquo;तादौ च&rsquo; इत्युज्जितिशब्दे गतेः प्रकृतिस्वरत्वं, लक्षणेऽनोः कर्मप्रवचनीयत्वम् । एतेन सर्वा उज्जितयो व्याख्याताः ॥</p>
<h3 id="मनतर-105">मन्त्रः</h3>
<p>वाज॑स्य मा प्रस॒वेनो᳚द्ग्रा॒भेणोद॑ग्रभीत् । <br>
अथा॑ स॒पत्ना॒ꣳ॒ इन्द्रो॑ मे निग्रा॒भेणाध॑राꣳ अकः  ॥</p>
<h4 id="टक-105">टीका</h4>
<p>11-13स्रुग्व्यूहनमन्त्रौ वाजस्येत्यनुष्टुभौ ॥ व्याख्याते चैते । वाजस्यान्नस्य प्रसूतिनिमित्तेन स्रुच उद्ग्रहणेन मामुदग्रहीदिन्द्रः । अथ मे सपत्नान् स्रुचो निग्राभेण अधरानकार्षीत्,</p>
<ul>
<li>
<p>(टीका)  स्रुचौ व्यूहति - वाजस्येत्यनुष्टुब्भ्यां चतुष्पदाभ्याम् ॥  वाजस्य अन्नस्य प्रसवेन उत्पत्तिहेतुना । थाथादिस्वरेणान्तोदात्तत्वम् (पा.सू. 6.2.144) । उद्ग्राभेणानेन जुह्वा ऊर्ध्वग्रहेण मामुदग्रभीत् । &lsquo;छन्दसि लुङ्लङ्लिटः&rsquo; (पा.सू. 3.4.6) इति लुङ् । उद्गृह्णातु उपरि स्थापयतु । कः? - इन्द्रः, अर्धर्चान्तरे श्रुतत्वात् । &lsquo;छन्दस्युत्पूर्वादपीष्यते स्रुगुद्यमननिपतनयोः&rsquo; (पा.सू. 3.3.35,36 वा 1) इति ग्रहेः घञ्प्रत्ययः, &lsquo;हृग्रहोर्भश्छन्दसि&rsquo; (पा.सू. 8.2.32 वा 1) इति भत्वम्, स एव स्वरः ॥</p>
</li>
<li>
<p>(टीका) एवमनेनार्धर्चेन दक्षिणेन जुहूमुद्गृह्य अर्धर्चान्तरेण सव्येनोपभृतं निगृह्णाति - अथानन्तरं निग्राभेण सव्येनोपभृतो नीचैर्ग्रहणेन मे मम सपत्नान् शत्रून् इन्द्रः अधरान्निकृष्टान्, अकः करोतु । तेनैव लुङ्, &lsquo;मन्त्रे घसह्वर&rsquo; (पा.सू. 2.4.80) इत्यादिना च्लेर्लुक्, गुणहल्ङ्यादिलोपौ (पा.सू. 7.3.86), (पा.सू. 6.1.68) । संहितायां &lsquo;निपातस्य च&rsquo; (पा.सू. 6.3.136) इत्यथशब्दस्य दीर्घः । &lsquo;व्यन् सपत्ने&rsquo; (पा.सू. 4.1.145) इति सपत्नीव सपत्न इत्युपमायामकारः, निपातनात्, &lsquo;परादिश्छन्दसि बहुलम्&rsquo; (पा.सू. 6.2.199) इत्युत्तरपदाद्युदात्तत्वम् । द्वितीयाबहुवचनसम्बन्धिनो नकारस्य &lsquo;दीर्घादटि समानपादे&rsquo; (पा.सू. 8.3.9) इति रुत्वम्, &lsquo;आतोऽटि नित्यम्&rsquo; (पा.सू. 8.3.3) इति पूर्वस्यानुनासिकत्वं, &lsquo;भो भगो अघो&rsquo; (पा.सू. 8.3.17) इति यत्वम् । &lsquo;अनुनासिकात्परोऽनुस्वारः&rsquo; (पा.सू. 8.3.4) इति केचित् ॥</p>
</li>
</ul>
<h3 id="मनतर-106">मन्त्रः</h3>
<p>उ॒द्ग्रा॒भञ्च॑ निग्रा॒भञ्च॒ ब्रह्म॑ दे॒वा अ॑वीवृधन्न् ।<br>
अथा॑ स॒पत्ना॑निन्द्रा॒ग्नी मे॑ विषू॒चीना॒न्व्य॑स्यताम्  ॥</p>
<h4 id="टक-106">टीका</h4>
<p>तस्मादुद्ग्राभं निग्राभं च ब्रह्म परिबृढं कर्म देवा वर्धयन्तु ।<br>
अथ मम सपत्नानिन्द्राग्नी विषूचीनान् विष्वग्गतीन् व्यस्यतां विनाशयतामिति ॥</p>
<ul>
<li>(टीका) एवं जुहूपभृतोः उद्ग्रहणनिग्रहणे कृत्वा प्राचीं जुहूं व्यूहति - उद्ग्राभं च निग्राभं च देवा इहागताः अवीवृधन्वर्धयन्तु । &lsquo;नित्यं छन्दसि&rsquo; (पा.सू. 7.4.8) इति णौ चङ्युपधाया ह्रस्वः ऋकारः । ब्रह्म परिबृढं इष्टसाधनसमर्थम् उद्ग्राभं च निग्राभं च । यद्वा - परं वस्तु देवाश्चान्ये वर्धयन्तु इदमुभयमिति ॥</li>
<li>(टीका) एवं च प्रतीचीमुपभृतं प्रत्यूहति - अथेति ॥ अथ अनन्तरं इन्द्राग्नी मे मम सपत्नान् विषूचीनान् विष्वग्गतान् व्यस्यतां स्वस्थानादितश्चेतश्च विगमयताम् । विषु नाना अञ्चतीति ऋत्विगादिना (पा.सू. 3.2.59) क्विन्प्रत्ययः, &lsquo;विभाषाऽञ्चेरदिक्स्त्रियाम्&rsquo; (पा.सू. 5.4.8) इति खप्रत्ययस्स्वार्थिकः, अनुनासिकलोपः, &lsquo;अचः&rsquo; (पा.सू. 6.4.138) इत्यकारलोपः, &lsquo;चौ&rsquo; (पा.सू. 6.3.138) इति दीर्घत्वम् । इन्द्रश्चाग्निश्च । &lsquo;देवताद्वन्द्वे च&rsquo; (पा.सू. 6.2.141) इति पूर्वोत्तरपदप्रकृतिस्वरत्वे &lsquo;नोत्तरपदेऽनुदात्तादौ&rsquo; (पा.सू. 6.2.142) इति विप्रतिषिद्धे समासान्तोदात्तत्वम् । &lsquo;अथ स्रुचावनुष्टुग्भ्यां वाजवतीभ्याम्&rsquo; (तै.ब्रा. 3.3.9) इत्यादि ब्राह्मणम् ॥</li>
</ul>
<h3 id="मनतर-107">मन्त्रः</h3>
<p>[संयुक्तमन्त्रः - एमा अ॑ग्मन्ना॒शिषो॒ दोह॑कामा॒ इन्द्र॑वन्तः [12]<br>
व॒ना॒म॒हे॒ धु॒ख्षी॒महि॑ प्र॒जामिष᳚म् ॥ ]</p>
<p>एमा अ॑ग्मन्ना॒शिषो॒ दोह॑कामा +++(अत्र मन्त्रविभागः विचारणीयः भाष्ये द्वादशाक्षरत्वमुक्तम् । अत्र एकादशाक्षराणि )+++</p>
<p>इन्द्र॑वन्तो  व॒ना॒म॒हे । <br>
धु॒ख्षी॒महि॑ प्र॒जामिष᳚म्  ॥</p>
<h4 id="टक-107">टीका</h4>
<p>14यज्ञस्य दोहं वाचयति - एमा इति । इयं पुरउष्णिक्, प्रथमस्य द्वादशाक्षरत्वात् ॥ अत्र &lsquo;यर्हि होता यजमानस्य नाम गृह्नीयात्तर्हि ब्रूयादेमा अग्मन्नाशिषो दोहकामाः&rsquo; इति ब्राह्मण दर्शनात् । &lsquo;आशास्तेयं यजमानोसौ&rsquo; इत्यत्र यजमानेनाशासनीयाः &lsquo;आयुराशास्ते&rsquo; इत्यायुरादय इमा आशिष उच्यन्ते । इमा आशिष आग्मन्नागच्छन्तु । छान्दसे लुङि &lsquo;मन्त्रे घस&rsquo; इत्यादिना च्लेर्लुक्, &lsquo;गमहन&rsquo; इत्युपधालोपः । लङि वा शपो लुक् । दोहकामाः मया दुह्यमानं कामयमानाः । &lsquo;शीलिकामिभिक्षाचरिभ्यो णः पूर्वपदप्रकृतिस्वरत्वं च&rsquo; इत्यणोपवादो णः । अत आगता वयमपीन्द्रवन्तः इन्द्रेण स्वामिना सहिता वनामहे । वन षण सम्भक्तौ, व्यत्ययेनात्मनेपदम् । यद्वा - वनु याचने, अनुदात्तेत् तानादिकः, विकरणव्यत्ययेन शप् । इन्द्रवन्तो वयं याचामहे प्रजामिषमन्नं च वो धुक्षीमहि । यद्वा - दोहकामा वयं वनामहे प्रजामिषं च धुक्षीमहीति । &lsquo;लिङ्सिचावात्मनेपदेषु&rsquo; इति सिचः कित्त्वम् । पादादित्वान्न निहन्यते ॥</p>
<h3 id="मनतर-108">मन्त्रः</h3>
<p>[संयुक्तमन्त्रः - रोहि॑तेन त्वा॒ऽग्निर्दे॒वता᳚ङ्गमयतु॒ हरि॑भ्या॒न्त्वेन्द्रो॑ दे॒वता᳚ङ्गमय॒त्वेत॑शेन त्वा॒ सूर्यो॑ दे॒वता᳚ङ्गमयतु  ]</p>
<p>रोहि॑तेन त्वा॒ऽग्निर्दे॒वता᳚ङ्गमयतु ।</p>
<h4 id="टक-108">टीका</h4>
<p>15-17प्रस्तरं प्रह्रियमाणमनुमन्त्रयते - रोहितेनेति ॥ देवतामित्यादि अग्न्यादीनां सामान्येन अभिधानम् । अग्निस्त्वमात्मीयेन रोहितेनाश्वेन देवतां गमयतु । याभ्यस्त्वं हूयसे ता अग्न्यादिदेवता गमयत्वित्यर्थः ।</p>
<h3 id="मनतर-109">मन्त्रः</h3>
<p>हरि॑भ्या॒न्त्वेन्द्रो॑ दे॒वता᳚ङ्गमय॒तु ।</p>
<h4 id="टक-109">टीका</h4>
<p>हरिभ्यामात्मीयाभ्यामश्वाभ्यामिन्द्रसवां देवानां सकाशं प्रापयतु ।</p>
<h3 id="मनतर-110">मन्त्रः</h3>
<p>एत॑शेन त्वा॒ सूर्यो॑ दे॒वता᳚ङ्गमयतु ।</p>
<h4 id="टक-110">टीका</h4>
<p>सूर्यश्चात्मीयेनैतशेनाश्वेन त्वां देवतापार्श्वं प्रापयतु । रोहितादयोग्न्यादीनामश्वाः, &lsquo;एते वै देवाश्वाः&rsquo; इति च ब्राह्मणम् ॥</p>
<h3 id="वमचयमनपरधयनमनतरणम">विमुच्यमानपरिध्यनुमन्त्रणम्</h3>
<h3 id="मनतर-111">मन्त्रः</h3>
<p>[संयुक्तमन्त्रः  - वि ते॑ मुञ्चामि रश॒ना वि र॒श्मीन् वि योक्त्रा॒ यानि॑ परि॒चर्त॑नानि ध॒त्ताद॒स्मासु॒ द्रवि॑णँ॒य्यच्च॑ भ॒द्रम्प्र णो᳚ ब्रूताद्भाग॒धान्दे॒वता॑सु ॥ ]</p>
<p>वि ते॑ मुञ्चामि रश॒ना वि र॒श्मीन् वि योक्त्रा॒ यानि॑ परि॒चर्त॑नानि ध॒त्तात् । +++अत्र अर्धर्क् सम्पत्स्यत इति भाति । विचारणीयम् )+++
अ॒स्मासु॒ द्रवि॑णँ॒य्यच्च॑ भ॒द्रम्प्र णो᳚ ब्रूताद्भाग॒धान्दे॒वता॑सु  ॥</p>
<h4 id="टक-111">टीका</h4>
<p>18परिधीन् विमुच्यमानाननुमन्त्रयते - वि ते मुञ्चामीति त्रिष्टुभा ॥ अश्वत्वेनाग्निस्स्तूयते । हे अग्ने अनेन परिधिविमोकेन ते तव यानि यन्त्रणानि तानि सर्वाण्यपि विमुञ्चामीति प्रतिपाद्यते । तत्रैकश्येनाहं रशनास्तव विमुञ्चामि । रशना व्यापिकाः । &lsquo;अशेरुट्च&rsquo; इति युच् । कक्ष्यावस्थिताश्शरीरपरिकर्मविशेषा उच्यन्ते । रश्मीन् प्रग्रहांश्च विमुञ्चामि, योक्त्राणि योजनोपयुक्ता रज्जुविशेषाः तानि विमुञ्चामि । यानि चान्यानि तव परिचर्तनानि उरोवध्रादीनि परितो देहस्य पीडनानि । चृती हिंसादौ । तानि च मुञ्चामि यथाऽश्व एतैर्युक्तः कार्यं करोति, तथा त्वं परिधिभिः परिहित एतैरेव युक्तः कार्यमकार्षीः । अधुना कार्ये समाप्ते परिधिविमोकेन एतैरेव विमुक्तो निर्यन्त्रणो भव यथाऽश्वः कार्यसमाप्तौ विमुक्तरशनादिकस्स्वैरं धावति । ततश्च त्वमस्मासु द्रविणं धनं यच्चान्यद्भद्रं कल्याणमभीष्टं तत्तत्सर्वं धत्तात् धेहि स्थापय ।</p>
<p>किञ्च - नः अस्मान्देवतासु प्रब्रूतात्प्रब्रूहि । भागधान्भगस्य धातृन् दातॄन् युष्मभ्यमेतैर्भागा दत्ता भुङ्ध्वमिति देवतासु ख्यापयेति । &lsquo;उपसर्गाद्बहुलम्&rsquo; इति नसो णत्वम् ॥</p>
<h3 id="शयवकनमनतरणम">शंयुवाकानुमन्त्रणम्</h3>
<h3 id="मनतर-112">मन्त्रः</h3>
<p>विष्णोः᳚ शँ॒य्योर॒हन्दे॑वय॒ज्यया॑ य॒ज्ञेन॑ प्रति॒ष्ठाङ्ग॑मेयम् ।</p>
<h4 id="टक-112">टीका</h4>
<p>19शंयुवाकमुक्तमनुमन्त्रयते - विष्णोरिति ॥ विष्णुर्व्यापनवान् शमनयावनकृद्रोगभयानाम् । शाम्यतियौतिभ्यां गुणाभावश्छान्दसः । &lsquo;कम्शम्भ्याम्&rsquo; इति वा मत्वर्थीयो युस्प्रत्ययः । बृहस्पतेः पुत्र उच्यते । &lsquo;देवा वै यज्ञस्य स्वगाकर्तारं नाविन्दन्ते शं युं बार्हस्पत्यम्&rsquo; इत्यादि ब्राह्मणम् । विष्णुत्वेन वा बार्हस्पत्यस्स्तूयते । &lsquo;यज्ञो वै विष्णुः&rsquo; आ इति ब्राह्मणम् । तस्याहं देवयज्यया यज्ञेन प्रतिष्ठां गमेयम् । गतम् ॥</p>
<h3 id="पतनसयजनमनतरणम">पत्नीसंयाजानुमन्त्रणम्</h3>
<h3 id="मनतर-113">मन्त्रः</h3>
<p>सोम॑स्या॒हन्दे॑वय॒ज्यया᳚ [13] सु॒रेता॒ रेतो॑ धिषीय ।</p>
<h4 id="टक-113">टीका</h4>
<p>20-21पत्नीसंयाजाननुमन्त्रयते - सोमस्याहमित्यादिभिः ॥ सुरेता अमोघबीजः । &lsquo;सोर्मनसी इत्युत्तरपदाद्युदात्तत्वम् । रेतो धिषीयात्मनि धारयेयम् । &lsquo;सुधितवसुधित&rsquo; इत्यादौ दधातेरिकारांशो निपात्यते । &lsquo;सोमो वै रेतोधाः&rsquo; इत्यादि ब्राह्मणम् ।</p>
<h3 id="मनतर-114">मन्त्रः</h3>
<p>त्वष्टु॑र॒हन्दे॑वय॒ज्यया॑ पशू॒नाꣳ रू॒पम्पु॑षेयम् ।</p>
<h4 id="टक-114">टीका</h4>
<p>त्वष्टुरहमिति । &lsquo;त्वष्टा वै पशूनां मिथुनानां रूपकृत्&rsquo; इति ब्राह्मणम् । पशूनां रूपं पुषेयं पोषयेयम् । &lsquo;लिङ्याशिष्यङ्&rsquo; &lsquo;नामन्यतरस्याम्&rsquo; इति नाम उदात्तत्वम् ॥</p>
<h3 id="मनतर-115">मन्त्रः</h3>
<p>[संयुक्तमन्त्रः  - दे॒वाना॒म्पत्नी॑र॒ग्निर्गृ॒हप॑तिर्य॒ज्ञस्य॑ मिथु॒नम् ]</p>
<p>दे॒वाना॒म्पत्नीः᳚  ..<br>
अ॒ग्निर्गृ॒हप॑तिर्य॒ज्ञस्य॑ मिथु॒नम् +++(तत्‌)+++ ।</p>
<h4 id="टक-115">टीका</h4>
<p>22अथान्ययोस्सहानुमन्त्रणम् - देवानामिति ॥ देवानां पत्नीः पत्न्यः अग्निश्च गृहपतिरिति यज्ञस्य मिथुनमेव तत् ।</p>
<h3 id="मनतर-116">मन्त्रः</h3>
<p>तयो॑र॒हन्दे॑वय॒ज्यया॑ मिथु॒नेन॒ प्र भू॑यासम् ।</p>
<h4 id="टक-116">टीका</h4>
<p>तयोरहं देवयज्यया मिथुनेन पुत्रादिमिथुनेन प्रभूयासं प्रकर्षेण युक्तो भूयासम् । मिथुनापेक्षया तयोरिति द्विवचनम् । &lsquo;एतस्माद्वै मिथुनात्प्रजापतिः&rsquo; इत्यादि ब्राह्मणम् ॥</p>
<h3 id="मनतर-117">मन्त्रः</h3>
<p>[संयुक्तमन्त्रः -  वे॒दो॑ऽसि॒ वित्ति॑रसि वि॒देय॒ कर्मा॑सि क॒रुण॑मसि क्रि॒यासꣳ॑ स॒निर॑सि सनि॒तासि॑ स॒नेय॑ङ्घृ॒तव॑न्तङ्कुला॒यिनꣳ॑ रा॒यस्पोषꣳ॑ सह॒स्रिणँ॑व्वे॒दो द॑दातु वा॒जिन᳚म् ॥ [14]  ]</p>
<p>वे॒दो॑ऽसि॒ वित्ति॑रसि वि॒देय ..<br>
कर्मा॑सि क॒रुण॑मसि क्रि॒यास॑म् ..<br>
स॒निर॑सि सनि॒तासि॑ स॒नेय॑म्।<br>
घृ॒तव॑न्तङ्कुला॒यिन॑म् &hellip;<br>
रा॒यस्पोषꣳ॑ सह॒स्रिण॑म् &hellip;<br>
वे॒दो द॑दातु वा॒जिन᳚म् ॥</p>
<h4 id="टक-117">टीका</h4>
<p>23वेदेन्तर्वेदि निधीयमाने यजमानं वाचयति - वेदोसीति षट्पदया शक्वर्या ॥ विदेय क्रियासं सनेयमिति त्रयाणां पादानामन्ताः; एते च तिङः परत्वान्न निहन्यन्ते । हे वेद वेदोसि यद्वित्तं वेद्यात्मकं वेत्तव्यं लब्धव्यं धनं तदेव त्वमसि; तल्लाभहेतुत्वात् । &lsquo;वेदेन वै देवा असुराणां वित्तं वेद्यम्&rsquo; इत्यादि ब्राह्मणम् । विन्दतेः कर्मणि घञ् । वित्तिर्लाभः, लाभसाधनं वा त्वमसि धनस्य । तस्मादेव भावे करणे वा क्तिन् । तादृशेन त्वयाऽहं विदेयाभिमतं धनं लप्सीय । विन्दतिस्स्वरितेत्, &lsquo;लिङ्याशिष्यङ्&rsquo; ।</p>
<p>कर्म अनुष्ठानं त्वमसि; त्वदधीनत्वात् । करुणमनुष्ठापकश्चासि । करोतेरुनन्प्रत्ययः । तादृशेन त्वयाहं क्रियासं कर्ता भूयासम् । सनिस्संविभागः त्वमसि सनितासि संविभक्ता चासि, तादृशेन त्वयाहं सनेयं विन्देयं सांविभजेयम् ।</p>
<p>अधुना परोक्षमुच्यते - घृतवन्तमाज्यवन्तं कुलायिनं नीडवन्तं गृहवन्तं सहस्रिणं सहस्रवन्तं भूयिष्ठवन्तं पुत्रपश्वादिभिः, वाजिनमन्नवन्तं रायस्पोषं क्षेत्रपश्वादेर्धनस्य पुष्टिमस्मभ्यं वेदो ददातु रायस्पोषं धनवृद्धिं वाजिनमन्नं च ददातु ॥</p>
<p>इति षष्ठे चतुर्थोनुवाकः ॥</p>
<h2 id="अनवक-५-धरवपरययनदयनमनतरण-यजमनभगपरशन--दगवयहन-वषणकरममनतर">अनुवाकः ५ ध्रुवाप्राययनाद्यनुमन्त्रण-यजमानभागप्राशन- दिग्व्यूहन-विष्णुक्रममन्त्राः</h2>
<h3 id="मनतर-118">मन्त्रः</h3>
<p>आ प्या॑यतान्ध्रु॒वा घृ॒तेन॑ य॒ज्ञँय्य॑ज्ञ॒म्प्रति॑ देव॒यद्भ्यः॑ ।<br>
सू॒र्याया॒ ऊधोऽदि॑त्या उ॒पस्थ॑ उ॒रुधा॑रा पृथि॒वी य॒ज्ञे अ॒स्मिन्न्  ॥</p>
<h4 id="टक-118">टीका</h4>
<p>1ध्रुवामाप्यायमानामनुमन्त्रयते - आ प्यायतामिति । इयं विराट्त्रिष्टुप् ॥ आप्यायतां वर्धतां सदा पूर्यतां घृतेन ध्रुवा । यज्ञंयज्ञं प्रति सर्वेषु यज्ञेषु । वीप्सायां प्रतेः कर्मप्रवचनीयत्वम् । देवयद्भ्यः देवानात्मन इच्छद्भ्यः । &lsquo;न छन्दस्यपुत्रस्य&rsquo; इतीत्वाभावः । देवान्वा देवयद्भ्यः तृप्तान् क्रीडयद्भ्यः ऋत्विग्भ्यः । यथा तेभ्यः पर्याप्तं भवति तथा आप्यायताम् । द्वितीयपक्षे लसार्वधातुकानुदात्तत्वाभावश्छान्दसः । सैव ध्रुवा विशेष्यते - सूर्यायास्सूर्यवत्याः द्योस्तिष्ठद्गोस्थनीयायाः ऊधः अधोगतापीनभाग स्थानीया । &lsquo;सूर्याद्देवतायां चाप्&rsquo; । अदित्या अदीनायाः पृथिव्या उत्तानायाः उत्सङ्गस्थाना; सर्वोपजीव्यत्वात् । देवमातुरेव वोपस्थ उत्सङ्गः, देवानामुपलालनस्थानत्वात् ।</p>
<p>किञ्च - उरुधारा महाधारा सन्ततप्रस्नवनी पृथिवी विस्तीर्णा । यद्वा - उरुधारा पृथिवी महार्थसाधनपृथिवीस्थानीया । तादृशी ध्रुवास्मिन् यज्ञे सर्वयज्ञार्थमाप्यायतामिति ॥</p>
<h3 id="मनतर-119">मन्त्रः</h3>
<p>[संयुक्तमन्त्रः - प्र॒जाप॑तेर्वि॒भान्नाम॑ लो॒कस्तस्मिꣵ॑स्त्वा दधामि स॒ह यज॑मानेन ]</p>
<p>प्र॒जाप॑तेर्वि॒भान्नाम॑ लो॒कः  ।</p>
<h4 id="टक-119">टीका</h4>
<p>2यजमानभागं प्राश्नाति - प्रजापतेरिति ॥ प्रजापतेर्लोको विभान् सूर्यादिभिर्यो विविधं भाति, सूर्यादिरहितं स्वतेजसा वा, स पुनरयं लोकः । &lsquo;अयं वै प्रजापतेः&rsquo; इत्यादि ब्राह्मणम् ।</p>
<h3 id="मनतर-120">मन्त्रः</h3>
<p>तस्मिꣵ॑स्त्वा दधामि स॒ह यज॑मानेन ।</p>
<h4 id="टक-120">टीका</h4>
<p>तस्मिन् लोके त्वां दधामि स्थापयामि यजमानेन मया सह हे यजमानभाग ॥</p>
<h3 id="मनतर-121">मन्त्रः</h3>
<p>[संयुक्तमन्त्रः - सद॑सि॒ सन्मे॑ भूया॒स्सर्व॑मसि॒ सर्व॑म्मे भूयाᳶ पू॒र्णम॑सि पू॒र्णम्मे॑ भूया॒ अख्षि॑तमसि॒ मा मे᳚ ख्षेष्ठाः ]</p>
<p>सद॑सि॒ सन्मे॑ भूयाः ।</p>
<h4 id="टक-121">टीका</h4>
<p>3पूर्णपात्र आनीयमाने यजमानं वाचयति - सदसीत्यादि ॥ सत् सत्ताविष्टं यावत्किञ्चित्तत्सर्वं त्वमसि । तस्मात्त्वं सत्ताविष्टं सर्वं मे मम भूयाः भव, सर्वस्य सत्तासाधनं भूयाः, न किञ्चिदप्यसन्मे भूयात् । यद्वा - सत् शोभनमसि; तस्माद्यावत्किञ्चिच्छोभनं नः तत्सर्वं मे भूयाः,</p>
<h3 id="मनतर-122">मन्त्रः</h3>
<p>सर्व॑मसि॒ सर्व॑म्मे भूयाः ।</p>
<h4 id="टक-122">टीका</h4>
<p>सर्वं सर्वात्मकमसि, त्वत्तोन्यन्न किञ्चिदस्ति; तस्मात्सर्वमिष्टं मम त्वं भूयाः,</p>
<h3 id="मनतर-123">मन्त्रः</h3>
<p>पू॒र्णम॑सि पू॒र्णम्मे॑ भूयाः ।</p>
<h4 id="टक-123">टीका</h4>
<p>पूर्णं पर्याप्तं सर्वसमृद्धिभिः आप्यायितमसि । &lsquo;वा दान्तशान्त&rsquo; इति निष्ठान्तो निपात्यते । तस्मात्त्वं मम पर्याप्तमभिमतं भूयाः । शोभनं च कृत्स्नं च पर्याप्तं च ममाभिमतं सम्पादयेति भावः ।</p>
<h3 id="मनतर-124">मन्त्रः</h3>
<p>अख्षि॑तमसि॒ मा मे᳚ ख्षेष्ठाः ।</p>
<h4 id="टक-124">टीका</h4>
<p>अक्षितमनुपक्षीणमसि; तस्मान्मद्विषये मा क्षेष्ठाः क्षयं मा गाः, मित्रमिव वर्तस्वेति ॥</p>
<h3 id="मनतर-125">मन्त्रः</h3>
<p>प्राच्या᳚न्दि॒शि दे॒वा ऋ॒त्विजो॑ मार्जयन्ताम् ।</p>
<h4 id="टक-125">टीका</h4>
<p>4-8दिशो व्युत्सिञ्चति - प्राच्यामित्यादि ॥ अत्र ब्राह्मणम् । &lsquo;सर्वाणि वै भूतानि व्रतमुपयन्तमनूपयन्ति&rsquo; इति । ततः प्राच्यां दिशि व्यवस्थिताः ये देवा ऋत्विजश्च ते इदानीं मार्जयन्तां आत्मानं मां च शोधयन्ताम् । &lsquo;एष वै दर्शपूणमासयोरवभृथः&rsquo; इत्यादि ब्राह्मणम् ।</p>
<h3 id="मनतर-126">मन्त्रः</h3>
<p>दख्षि॑णायां [15] दि॒शि मासाः᳚ पि॒तरो॑ मार्जयन्ताम्।</p>
<h4 id="टक-126">टीका</h4>
<p>एतेन दक्षिणायामित्यादयो व्याख्याताः । मासास्त्रिंशदहोरात्रात्मकाः । पितरस्स्वपित्रादयः, सोमपितृमदादयश्च ।</p>
<h3 id="मनतर-127">मन्त्रः</h3>
<p>प्र॒तीच्या᳚न्दि॒शि गृ॒हाᳶ प॒शवो॑ मार्जयन्ताम् ।</p>
<h4 id="टक-127">टीका</h4>
<p>गृहा आवसथाः येषु निवसन्ति जन्तवः । पशवः द्विविधाः ग्राम्या आरण्याश्च द्विचतुष्पदात्मकाः दोहनवहनादिकार्यक्षमाः ।</p>
<h3 id="मनतर-128">मन्त्रः</h3>
<p>ऊ॒र्ध्वाया᳚न्दि॒शि य॒ज्ञस्सँ॑व्वथ्स॒रो य॒ज्ञप॑तिर्मार्जयन्ताम् ।</p>
<h4 id="टक-128">टीका</h4>
<p>यज्ञो दर्शपूर्णमासादिः । संवत्सरो द्वादशमासात्मकः । यज्ञपतिर्यजमानः, सृष्ट्यादिकृत्प्रजापतिर्वा । शिष्टं स्पष्टम् ॥</p>
<h3 id="वषणकरममनतर-१">विष्णुक्रममन्त्रः १</h3>
<h3 id="मनतर-129">मन्त्रः</h3>
<p>विष्णो॒ᳵ क्रमो᳚ऽस्यभिमाति॒हा गा॑य॒त्रेण॒ छन्द॑सा ।</p>
<h4 id="टक-129">टीका</h4>
<p>9-12विष्णुक्रमान् क्रामति - विष्णोः क्रमोसीति ॥ &lsquo;विष्णुमुखा वै देवाः&rsquo; इत्यादि ब्राह्मणम् । विष्णोर्भगवतस्त्रीन् लोकान् क्रामतः यः क्रमः पदविक्षेपः स एव त्वमसि यो ममासि । विष्णोरात्मनश्चाभेदोपचारादेवमुच्यते । ब्राह्मणं च भवति &lsquo;विष्णुरेव भूत्वा यजमानः&rsquo; इत्यादि । &lsquo;नोदात्तोपदेशस्य&rsquo; इति वृद्ध्यभावः ।</p>
<p>क्रमो विशेष्यते - अभिमातिहा अभिमातिः पाप्मा तस्य हन्ता त्वमसि, यतो विष्णोः क्रमोसि । यद्वा - यो विष्णोः क्रमोस्यभिमातिहा त्रिविक्रमरूपस्य भगवतः विष्णोः सर्वलोकाक्रमणक्षमः क्रमः पदविक्षेपः सर्वानिष्टहन्ता स एव त्वमसि यो मदीयः क्रमः; &lsquo;अतस्तादृशेन त्वयानुक्रमेण विक्रमणेनाभिजयामि सर्वमप्रतिबन्धेन । &lsquo;वृत्तिसर्गतायनेषु क्रमः&rsquo; इत्यात्मनेपदम् । पूर्वं देवा गायत्र्यादिभिश्छन्दोभिः पृथिव्यादीन् लोकानभ्यजयन्; अत इदमुच्यते - गायत्रेण छन्दसेति । गायत्र्याद्यात्मकत्वाच्च पृथिव्यादीनाम् । यथोक्तं - &lsquo;गायत्री वै पृथिवी&rsquo; इत्यादि । तद्वदहमपि गायत्रेण छन्दसा पृथिवीमनुविक्रम इति । गायत्र्येव गायत्रम् । &lsquo;छन्दसः प्रत्ययविधाने नपुंसके स्वार्थ उपसङ्ख्यानम्&rsquo; इत्यण्प्रत्ययः ।</p>
<h3 id="मनतर-130">मन्त्रः</h3>
<p>पृथि॒वीमनु॒ वि क्र॑मे॒ निर्भ॑क्त॒स्स यन्द्वि॒ष्मः ।</p>
<h4 id="टक-130">टीका</h4>
<p>पूर्वं विष्णुना क्रान्तां पृथिवीं पश्चादिदानीमहं विक्रम इत्यनोरर्थः । इत्थं यस्माद्विष्णुरेव भूत्वाहं विक्रमे त्वं च यथा विष्णोः क्रमोसि अतो निर्भक्तः स मया क्रान्तया इतः पृथिव्या स निर्भक्तः निर्वासितो विनाशितोस्तु यं द्विष्मः । उपक्रमे श्रुतत्वादभिमातिर्गम्यते । &lsquo;गतिरनन्तरः&rsquo; इति गतेः प्रकृतिस्वरत्वम् । एतेनोत्तरे व्याख्याताः ।</p>
<h3 id="वषणकरममनतर-२">विष्णुक्रममन्त्रः २</h3>
<h3 id="मनतर-131">मन्त्रः</h3>
<p>विष्णो॒ᳵ क्रमो᳚ऽस्यभिशस्ति॒हा त्रैष्टु॑भेन॒ छन्द॑सा ।<br>
अन्तरि॑ख्ष॒मनु॒ वि क्र॑मे॒ निर्भ॑क्त॒स्स यन्द्वि॒ष्मः ।</p>
<h4 id="टक-131">टीका</h4>
<p>अभिशस्तिरभिशंसनं अकृतगर्होक्तिः । त्रिष्टुब्जगत्यनुष्टुप्शब्देभ्य उत्सादित्वादञ्, &lsquo;छन्दसः प्रत्ययविधाने&rsquo; इत्यस्य प्राग्दीव्यतीयत्वात् ।</p>
<h3 id="वषणकरममनतर-३">विष्णुक्रममन्त्रः ३</h3>
<h3 id="मनतर-132">मन्त्रः</h3>
<p>विष्णो॒ᳵ क्रमो᳚ऽस्यरातीय॒तो ह॒न्ता जाग॑तेन॒ छन्द॑सा ।<br>
दिव॒मनु॒ वि क्र॑मे॒ निर्भ॑क्त॒ स्स यन्द्वि॒ष्मः ।</p>
<h4 id="टक-132">टीका</h4>
<p>अरातीयतः अरातित्वमस्माकमिच्छतः, अरातिं वात्मन इच्छतः हन्ता हन्तुमर्हः । &lsquo;अर्हे कृत्यतृचश्च&rsquo; इति तृच् । &lsquo;शतुरनुमः&rsquo; इति षष्ठ्या उदात्तत्वम् । हननशीलो वा हन्ता । ताच्च्छीलिकस्तृन् छान्दसमन्तोदातत्वम् ।
अरातीयत इति द्वितीयाबहुवचनम् ।</p>
<h3 id="वषणकरममनतर-४">विष्णुक्रममन्त्रः ४</h3>
<h3 id="मनतर-133">मन्त्रः</h3>
<p>विष्णो॒ᳵ क्रमो॑ऽसि शत्रूय॒तो ह॒न्ताऽऽनु॑ष्टुभेन॒ छन्द॑सा ।<br>
दिशोऽनु॒ वि क्र॑मे॒ निर्भ॑क्त॒स्स यन्द्वि॒ष्मः ॥ [16]</p>
<h4 id="टक-133">टीका</h4>
<p>एवं शत्रूयत इत्यत्रापि +++(द्वितीयाबहुवचनम् ।)+++वेदितव्यम् ॥</p>
<p>इति षष्ठे पञ्चमोनुवाकः ॥</p>
<h2 id="अनवक-६--आहवनयपसथनदमनतर">अनुवाकः ६  आहवनीयोपस्थानादिमन्त्राः</h2>
<h3 id="मनतर-134">मन्त्रः</h3>
<p>अग॑न्म॒ सुवः॑ ।</p>
<h4 id="टक-134">टीका</h4>
<p>1आहवनीयमुपतिष्ठते - अगन्मेति ॥ सुवस्स्वर्गमगन्म गमिष्यामः, गम्यास्म वा, सर्वेपि वयं सपुत्रपौत्राः । छान्दसो लुङ्, &lsquo;मन्त्रे घस&rsquo; इति च्लेर्लुक् ।</p>
<h3 id="मनतर-135">मन्त्रः</h3>
<p>सुव॑रगन्म ।</p>
<h4 id="टक-135">टीका</h4>
<p>स्वर्गे भोक्तव्यानि भुक्त्वा पश्चात्सुवः सुष्ठु अरणीयं आदित्यान्तरपुरुषं मुक्तिस्थानमगन्म गमिष्यामः गम्यास्म वा । स एव लुङ् । पूर्वाभिधानेन पूर्वस्मादस्याभ्यर्हितत्वं द्योतयति ।</p>
<h3 id="मनतर-136">मन्त्रः</h3>
<p>स॒न्दृश॑स्ते॒ मा छि॑थ्सि ।</p>
<h4 id="टक-136">टीका</h4>
<p>तदर्थमहं तव सन्दृशः सन्दर्शनात् अनुध्यानलक्षणात् मा छित्सि आछेद्यो मा भूवम् । आत्माभिप्रायमेकवचनम् । आत्मनोऽच्छेदनस्य सवार्थसाधनत्वात् ।</p>
<h3 id="मनतर-137">मन्त्रः</h3>
<p>यत्ते॒ तप॒स्तस्मै॑ ते॒ माऽऽवृ॑ख्षि ।</p>
<h4 id="टक-137">टीका</h4>
<p>किञ्च - यत्ते त्वदर्थं तपः कर्म यागादि तस्मै तदर्थं ते तव प्रसादात् तत एव वा सन्दृशः मा वृक्षि मा विवर्ज्यो भूयासम् । वृजी वर्जने । यद्वा - व्रश्चनीयो मा भूवं, त्वत्परिचरणव्यापारो यथा मा विच्छेदि तथानुध्यातुमर्हसीति ॥</p>
<h3 id="सरयपसथनमनतर">सूर्योपस्थानमन्त्राः</h3>
<h3 id="मनतर-138">मन्त्रः</h3>
<p>सु॒भूर॑सि ।</p>
<h4 id="टक-138">टीका</h4>
<p>2आदित्यमुपतिष्ठते - सुभूरितिइ +++(सुभूरसीति इति स्यात्)+++॥ सुष्टु भवति उदेतीति सुभूः शोभनभवनोसि सर्वबोधकामाभिमतत्वात् । सुष्ठु भावंयतीति वा सुभूः । &lsquo;बहुलं संज्ञाछन्दसोः&rsquo; इति णिलुक्, &lsquo;कृदुत्तरपदप्रकृतिस्वरत्वम्, बहुव्रीहित्वेन &lsquo;नञ्सुभ्याम्&rsquo; इत्युत्तरपदान्तोदात्तत्वम् । ईदृशोसि हे भगवन्निति ।</p>
<h3 id="मनतर-139">मन्त्रः</h3>
<p>श्रेष्ठो॑ रश्मी॒नाम्  +++(असि)+++ ।</p>
<h4 id="टक-139">टीका</h4>
<p>किञ्च - श्रेष्ठः प्रशस्यतरः श्रेष्ठो रश्मीनां रश्मिमतामग्निचन्द्रतारादीनां मध्ये, तेषामपि वा, प्रशस्यतमः । &lsquo;नामन्यतरस्याम्&rsquo; इति नाम उदात्तत्वम् ।</p>
<h3 id="मनतर-140">मन्त्रः</h3>
<p>आ॒यु॒र्धा अ॒स्यायु॑र्मे धेहि ।</p>
<h4 id="टक-140">टीका</h4>
<p>आयुर्धाः आयुषो धाता दातासि । स त्वं मे मम आयुर्धेहि देहि ।</p>
<h3 id="मनतर-141">मन्त्रः</h3>
<p>व॒र्चो॒धा अ॑सि॒ वर्चो॒ मयि॑ धेहि ।</p>
<h4 id="टक-141">टीका</h4>
<p>वर्चोधाः वर्चसो बलस्य धाता स्थापयिता चासि त्वं मयि वर्चो धेहि स्थापय ॥</p>
<h3 id="मनतर-142">मन्त्रः</h3>
<p>[ संयुक्तमन्त्रः - इ॒दम॒हम॒मुम्भ्रातृ॑व्यमा॒भ्यो दि॒ग्भ्यो᳚ऽस्यै दि॒वो᳚ऽस्माद॒न्तरि॑ख्षाद॒स्यै पृ॑थि॒व्या अ॒स्माद॒न्नाद्या॒न्निर्भ॑जामि॒ निर्भ॑क्त॒स्स यन्द्वि॒ष्मः । [17] ]</p>
<p>इ॒दम् +++(निर्भजाम)+++ ।</p>
<h4 id="टक-142">टीका</h4>
<p>सर्वतो भ्रातृव्यं निर्भजति - इदमहमिति ॥ इदमिति क्रियाविशेषणम् । इदं निर्भजाम ।</p>
<h3 id="मनतर-143">मन्त्रः</h3>
<p>अ॒हम॒मुम्भ्रातृ॑व्यम्  +++(निर्भजाम)+++ ।</p>
<h4 id="टक-143">टीका</h4>
<p>अमुमिति भ्रातृव्याणां सामान्येन निर्देशः । विशेषनामानि च त[भ]दन्तादीन्यत्र निर्देष्टव्यानि । अमुं भ्रातृव्यं सपत्नम् । &lsquo;व्यन् सपत्ने&rsquo; ।</p>
<h3 id="मनतर-144">मन्त्रः</h3>
<p>आ॒भ्यो दि॒ग्भ्यः +++(निर्भजामि)+++।</p>
<h4 id="टक-144">टीका</h4>
<p>आभ्यस्सर्वाभ्योपि दिग्भ्यो निर्भजामीति भविष्यति । &lsquo;ऊडिदम्&rsquo; इतीदमः पञ्चम्युदात्ता । &lsquo;सावेकाचः&rsquo; इति दिग्भ्यः, अस्यास्तु &lsquo;स्वरितो वानुदाते पदादौ&rsquo; इति संहितायामेकादेशस्य स्वरितत्वम् ।</p>
<h3 id="मनतर-145">मन्त्रः</h3>
<p>अ॒स्यै दि॒वः᳚ +++(निर्भजामि)+++ ।</p>
<h4 id="टक-145">टीका</h4>
<p>अस्यै अस्या दिवः द्युलोकात् । पञ्चम्यर्थे चतुर्थी । पूर्ववद्विभक्तेरुदात्तत्वं; अन्वादेशाभावात् । पूर्वत्र इदमो विभक्त्युदात्तत्वमेव ।</p>
<h3 id="मनतर-146">मन्त्रः</h3>
<p>अ॒स्माद॒न्तरि॑ख्षात्  +++(निर्भजामि)+++।</p>
<h4 id="टक-146">टीका</h4>
<p>अस्मादन्तरिक्षात् । गतम् ।</p>
<h3 id="मनतर-147">मन्त्रः</h3>
<p>अ॒स्यै पृ॑थि॒व्याः +++(अत्र अनुषङ्गः करणीयो वा नवेति विचारणीयम्)+++ ।</p>
<h4 id="टक-147">टीका</h4>
<p>अस्यै पृथिव्या इति । &lsquo;उदात्तयणः&rsquo; इति पञ्चम्युदात्ता ।</p>
<h3 id="मनतर-148">मन्त्रः</h3>
<p>अ॒स्माद॒न्नाद्या॒न्निर्भ॑जामि<br>
निर्भ॑क्त॒स्स यन्द्वि॒ष्मः [17] ।</p>
<h4 id="टक-148">टीका</h4>
<p>अस्मात् +++(अनन्वयोत्र )+++ प्तसिद्धादन्नाद्यात् अन्नस्यादनमन्नाद्यम्। अन्नमेव वात्तव्यमन्नाद्यम् । छान्दसो यत् । निर्भजामि निर्वासयामि । ततश्च स निर्भक्तः दूरीकृतः यं च वयं द्विष्म इति । गतम् ॥</p>
<h3 id="मनतर-149">मन्त्रः</h3>
<p>सञ्ज्योति॑षाऽभूवम् ।</p>
<h4 id="टक-149">टीका</h4>
<p>4आत्मानमभिमृशति - सं ज्योतिषेति ॥ ज्योतिषा दीप्त्याहं समभूवमेकीभूतोस्मीति । छान्दसो वा लुङ् । कृतकर्माहमादित्यस्य परमेण वा ज्योतिषा एकीभूयसमिति । यद्वा - &lsquo;आशंसायां भूतवच्च&rsquo; इति भविष्यति लुङ् । इदानीमेव ज्योतिषा सम्भविष्यामीति ॥</p>
<h3 id="मनतर-150">मन्त्रः</h3>
<p>ऐ॒न्द्रीमा॒वृत॑म॒न्वाव॑र्ते ।</p>
<h4 id="टक-150">टीका</h4>
<p>5उदङ्पर्यावर्तते - ऐन्द्रीमिति ॥ ऐन्द्रीमावृतमावृत्तिं पर्यावृत्ति अहमन्वावर्तेनुगन्तास्मि । इन्द्रेण पूर्वकृतामनु पश्चादहमनुवर्ते । यद्वा - लक्षणेऽनोः कर्मप्रवचनीयत्वम्, ऐन्द्र्यावृत्त्या इयमावृत्तिर्लक्ष्यत इति । इन्द्र आदित्यः । &lsquo;असौ वा आदित्य इन्द्रः&rsquo; इत्यादि ब्राह्मणम् ॥</p>
<h3 id="मनतर-151">मन्त्रः</h3>
<p>सम॒हम्प्र॒जया᳚ +++(भूयासम्)+++ ।</p>
<h4 id="टक-151">टीका</h4>
<p>6उपीतष्ठते - समहमिति ॥ ससाधनां क्रियामुपसर्ग आह । सा &lsquo;सं ज्योतिषाभूवम्&rsquo; इति मन्त्रान्तरेऽनन्तरप्रकृतत्वात्भवतिक्रियेति विज्ञायते, गमनक्रिया वा । अहं प्रजया सम्भूयासम्, सङ्गंसीय वा ।</p>
<h3 id="मनतर-152">मन्त्रः</h3>
<p>सम्मया᳚ प्र॒जा +++(भूयात्)+++।</p>
<h4 id="टक-152">टीका</h4>
<p>प्रजा च मया सह सम्भूयात्, सङ्गंसीष्ट वा ।</p>
<h3 id="मनतर-153">मन्त्रः</h3>
<p>सम॒हꣳ रा॒यस्पोषे॑ण +++(भूयासम्)+++ ।</p>
<h4 id="टक-153">टीका</h4>
<p>रायो धनस्य क्षेत्रपश्वादेः पोषेण पुष्ट्याहं सम्भूयासं, सङ्गंसीय वा ।</p>
<h3 id="मनतर-154">मन्त्रः</h3>
<p>सम्मया॑ रा॒यस्पोषः॑  +++(भूयात्)+++ ।</p>
<h4 id="टक-154">टीका</h4>
<p>रायस्पोषश्च मया सह सम्भूयात् सङ्गंसीष्ट वा ॥</p>
<h3 id="मनतर-155">मन्त्रः</h3>
<p>समि॑द्धो अग्ने मे दीदिहि ।</p>
<h4 id="टक-155">टीका</h4>
<p>7समिधमादधाति - समिद्ध इति ॥ हे अग्ने समिद्धः अनया समिधा सम्यग्दीपितः । कर्मणि निष्ठा, श्वीदितो निष्ठायाम्&rsquo; इतीट्प्रतिषेधः, &lsquo;गतिरनन्तरः&rsquo; इति पूर्वदप्रकृतिस्वरत्वम् । स त्वं मे मदर्थे दीदिहि दीप्यस्व । दीदितिर्दीप्तिकर्मा छान्दसः ।</p>
<h3 id="मनतर-156">मन्त्रः</h3>
<p>समे॒द्धा ते॑ अग्ने दीद्यासम् ।</p>
<h4 id="टक-156">टीका</h4>
<p>अहं च ते समेद्धा सन्दीपयिता । इडभावानुनासिकलोपौ छान्दसौ । सोहं त्वदर्थमेव दीद्यासं दीधिषीय । धातोरन्तलोपश्छान्दसः ॥</p>
<h3 id="मनतर-157">मन्त्रः</h3>
<p>वसु॑मान् य॒ज्ञो वसी॑यान्भूयासम् ।</p>
<h4 id="टक-157">टीका</h4>
<p>8उपतिष्ठते - वसुमानिति ॥ अयं यज्ञः त्वत्प्रसादाद्वसुमान्धनवान् प्रशस्तैरेव बहुभिर्धनैस्तद्वान् । प्रसिद्धमिदम् । अहमपि त्वत्प्रसादाद्वसीयान् ततोपि वसुमत्तरोहं भूयासम् । वसुमच्छब्दादीयसुनि &lsquo;विन्मतोर्लुक्&rsquo; &lsquo;टेः&rsquo; इति टिलोपः ॥</p>
<h3 id="मनतर-158">मन्त्रः</h3>
<p>अग्न॒ आयूꣳ॑षि पवस॒ आ सु॒वोर्ज॒मिष॑ञ्च नः ।<br>
आ॒रे बा॑धस्व दु॒च्छुना᳚म्  ॥</p>
<h4 id="टक-158">टीका</h4>
<p>9-10गार्हपत्यमुपतिष्ठते - अग्न आयूंषीति गायत्रीभ्याम् ॥ व्याख्याते चैते &lsquo;त्वमग्ने रुद्रः&rsquo; इत्यत्र । हे अग्ने आयूंषि अन्नानि जीवनानि वा अस्मदीयानि त्वं खलु पवसे शोधय । यथा वर्धन्ते न क्षीयन्ते तथा कुर्विति भावः । नोस्माकमन्नमदनीयं भक्ष्यभोज्यादिकं ऊर्जं क्षीराज्यादिकं रसं चानुजानीह्याभिमुख्येन प्रेरय उत्पादय, सर्वदा देहीति भावः । दुच्छुनां दौर्गत्यादिसर्वोपद्रवान् दूरे नीत्वा बाधस्व विनाशय ।</p>
<ul>
<li>[ टीका]  &lsquo;अग्नये पवमानाय पुरोडाशमष्टाकपालं निर्वपेदग्नये पावकायाग्नये शुचये ज्योगामयावी&rsquo; इत्यस्ति त्रिहविष्कोष्टिः । तत्राग्नये पवमानायेत्यस्य पुरोनुवाक्या - अग्न आयूंषीति गायत्री ॥ हे अग्ने आयूंषि जीवनान्यन्नानि वास्मदीयानि त्वं खलु पवसे शोधयसि, यथा वर्धन्ते, यथा वा न क्षीयन्ते । अत ऊर्जं रसं क्षीरादिकमिषमन्नं चास्मभ्यमासुव आभिमुख्येन सुव प्रेरय उत्पादयेत्यर्थः । आरे दूरे नीत्वा बाधस्व बाधय नाशय दुच्छुनामुपद्रवं ज्योगामयावित्वलक्षणम् । &lsquo;उत यदीतासुर्भवति जीवत्येव&rsquo; `इति ब्राह्मणम् ॥]</li>
</ul>
<h3 id="मनतर-159">मन्त्रः</h3>
<p>अग्ने॒ पव॑स्व॒ स्वपा॑ अ॒स्मे वर्च॑स्सु॒वीर्य᳚म् ।  [18]<br>
दध॒त्पोषꣳ॑ र॒यिम्मयि॑ ।।</p>
<h4 id="टक-159">टीका</h4>
<p>हे अग्ने शोभनकर्मा त्वमसि अस्मान् शोभनानुष्ठानान् कुरु । अस्मदर्थं शोभनं वीर्यं तेजो दीप्तिं च बलं वा शोधय प्रापय । पोषं वृद्धियुक्तं रयिं धनं च मयि दधत् स्थापयन्निति ॥</p>
<ul>
<li>[तत्रैव याज्या - अग्ने पवस्वेति गायत्री ॥ हे अग्ने स त्वं पवस्व स्वपाः शोभनकर्मा । &lsquo;सोर्मनसी अलोमोषसी&rsquo; इत्युत्तरपदाद्युदात्तत्वम् । अस्मे अस्मभ्यम् । &lsquo;सुपां सुलुक्&rsquo; इति शेआदेशः । वर्चः बलं, सुवीर्यं शोभनवीर्ययुक्तं पवस्व शोधय वर्धय । &lsquo;वीरवीर्यौ च&rsquo; इत्युत्तरपदाद्युदात्तत्वम् । अग्ने इत्यस्याविद्यमानत्वात् पवस्वेति न निहन्यते । किं कुर्वन्नित्याह - पोषं पुण्ष्टिं रयिं धनं च मयि दधत् धारयन् स्थापयन् वर्चो मे धेहीति । &lsquo;अभ्यस्तानामादिः&rsquo; इत्याद्युदात्तत्वम् । &lsquo;यदग्नये पवमानाय निर्वपति पुनात्येवैनम्&rsquo; `इति ब्राह्मणम् ॥]</li>
</ul>
<h3 id="टक-160">टीका</h3>
<p>[ संयुक्तमन्त्रः  - अग्ने॑ गृहपते सुगृहप॒तिर॒हन्त्वया॑ गृ॒हप॑तिना भूयासꣳ सुगृहप॒तिर्मया॒ त्वङ्गृ॒हप॑तिना भूयाश्श॒तꣳ हिमा॒स्तामा॒शिष॒मा शा॑से॒ तन्त॑वे॒ ज्योति॑ष्मती॒न्तामा॒शिष॒माशा॑से॒ऽमुष्मै॒ ज्योति॑ष्मती॒ङ्कस्त्वा॑ युनक्ति॒ स त्वा॒ विमु॑ञ्च॒त्वग्ने᳚ व्रतपते व्र॒तम॑चारिष॒न्तद॑शक॒न्तन्मे॑ऽराधि य॒ज्ञो ब॑भूव॒ स आ [19]ब॒भू॒व॒ स प्र ज॑ज्ञे॒ स वा॑वृधे । ]</p>
<p>अग्ने॑ गृहपते सुगृहप॒तिर॒हन्त्वया॑ गृ॒हप॑तिना भूयासम् ।<br>
सुगृहप॒तिर्मया॒ त्वङ्गृ॒हप॑तिना भूयाः ।</p>
<h4 id="टक-161">टीका</h4>
<p>11अत्रैव &lsquo;अग्ने गृहपते&rsquo; इत्यादि यजुर्व्याख्यातं अग्न्युपस्थाने &lsquo;सं पश्यामि&rsquo; इत्यत्र ॥ हे अग्ने गृहकर्मणां पातः अहं त्वया गृहपतिना गृहकर्मणां पात्रा सह सुगृहपतिः सुष्ठु गृहकर्मणां पाता भूयासम् । मया च गृहपतिना त्वं सुगृहपतिः भूयाः ।</p>
<ul>
<li>(टीका) गार्हपत्यमेवोपतिष्ठते - अग्ने गृहपत इति यजुर्भिः ॥ हे अग्ने गृहपते गृहकर्मणां पालयितः त्वया गृहपतिना स[गृ]हकर्मणां पालनं कुर्वता सुगृहपतिः शोभनेन तद्वान् भूयासम् । त्वमपि गृहपतिना मया सुगृहपतिर्भूयाः ।</li>
</ul>
<h3 id="मनतर-160">मन्त्रः</h3>
<p>[ संयुक्तमन्त्रः - श॒तꣳ हिमा॒स्तामा॒शिष॒मा शा॑से॒ तन्त॑वे॒ ज्योति॑ष्मती॒न्तामा॒शिष॒माशा॑से ]</p>
<p>श॒तꣳ  हिमाः᳚ ।</p>
<h4 id="टक-162">टीका</h4>
<p>शतं वर्षाणि ।</p>
<h3 id="मनतर-161">मन्त्रः</h3>
<p>तामा॒शिष॒मा शा॑से ।</p>
<h4 id="टक-163">टीका</h4>
<p>तां ज्योतिष्मतीं ब्रह्मवर्चसप्रधानामाशिषम् । अप्राप्ताभिमतार्थनमाशीः ।</p>
<h3 id="मनतर-162">मन्त्रः</h3>
<p>तन्त॑वे॒ ज्योति॑ष्मती॒न्तामा॒शिष॒मा शा॑से ।</p>
<h4 id="टक-164">टीका</h4>
<p>तन्तवे सन्तानायाजाताय पुत्रादये आशासे प्रार्थये ।</p>
<h3 id="मनतर-163">मन्त्रः</h3>
<p>अमुष्मै॒ ज्योति॑ष्मतीम् +++(आशासे)+++ ॥</p>
<h4 id="टक-165">टीका</h4>
<p>अमुष्मै च जाताय देवदत्तादये तां ज्योतिष्मतीमाशिषमाशासे इति ॥</p>
<ul>
<li>[ कियन्तं कालमित्याह - शतं हिमाः शतं वर्षाणि हि मर्त्यानाम् । &lsquo;शतं त्वा हेमन्तानिन्धिषीय&rsquo; इति ब्राह्मणम् । तावन्तं कालमिदमित्थं भवतु ।</li>
<li>किञ्च - तामाशिषं,  अनागताभिप्रेतार्थप्रार्थनमाशीः, तामाशासे प्रार्थये । यद्वा - आशासनीया आयुरादिसर्वसम्पदाशीः, तामाशासे । &lsquo;आशासः क्वौ&rsquo; इतीत्वम् । कीदृशीं? ज्योतिष्मतीं दीप्तिमतीं ब्रह्मवर्चसप्रधानाम् । कस्मै? तन्तवे अजातापत्यविषयमिदं; अमुष्मा इति वक्ष्यमाणस्य सन्निहितापत्यविषयत्वात् । अमुष्मा इति सन्निहितानामपत्यानां साधारणो निर्देशः । तस्मै सहस्रकिरणाय भास्कराय गोविन्दाय च तां ज्योतिष्मतीमाशिषमाशासे । &lsquo;पुत्रस्य नाम गृह्णाति&rsquo; इत्यादि ब्राह्मणम् ॥]</li>
</ul>
<h3 id="मनतर-164">मन्त्रः</h3>
<p>कस्त्वा॑ युनक्ति॒ स त्वा॒ विमु॑ञ्च॒तु ।</p>
<h4 id="टक-166">टीका</h4>
<p>12यज्ञं विमुञ्चति - कस्त्वेति ॥ कः प्रजापतिस्त्वां युनक्ति, अतस्स एव त्वां विमुञ्चतु हे यज्ञ स एव त्वां विमोक्तुं चार्हतीति ॥</p>
<ul>
<li>[ यज्ञं यज्ञयोगेन युनक्ति - कस्त्वेति यजुषा ॥ कः प्रजापतिरेव हि त्वां युनक्ति योक्तुमर्हति, तस्मात्स त्वां युनक्तु हे यज्ञ युक्तात्मानं त्वां करोतु ॥]</li>
</ul>
<h3 id="मनतर-165">मन्त्रः</h3>
<p>अग्ने᳚ व्रतपते व्र॒तम॑चारिषम् ।</p>
<h4 id="टक-167">टीका</h4>
<p>13समिध आदधाति, व्रतं च विमुञ्चति - अग्ने व्रतपत इति ॥ हे अग्ने व्रतानां पातः त्वत्प्रसादाद्व्रतमचारिषं यथाशक्त्यनुष्ठितवानस्मि ।</p>
<h3 id="मनतर-166">मन्त्रः</h3>
<p>तद॑शकम् ।</p>
<h4 id="टक-168">टीका</h4>
<p>त्वत्प्रसादात्तदशकं तत्प्रसाधयितुं शक्त एवाभूवम् । एतेन वैगुण्याभावः प्रतिपादितः ।</p>
<h3 id="मनतर-167">मन्त्रः</h3>
<p>तन्मे॑ऽराधि ।</p>
<h4 id="टक-169">टीका</h4>
<p>प्रसाधितत्वादेव तन्मे व्रतमराधि सिद्धमभूत् । एतेन फलसम्पत्तिरुक्ता ॥</p>
<h3 id="मनतर-168">मन्त्रः</h3>
<p>य॒ज्ञो ब॑भूव॒ स आ [19] ब॒भू॒व॒<br>
स प्र ज॑ज्ञे॒ स वा॑वृधे ।</p>
<h4 id="टक-170">टीका</h4>
<p>14यज्ञस्य पुनरालम्भं जपति - यज्ञो बभूवेति । इयं पञ्चपदा जगती ॥ यज्ञोयं बभूव निवृत्तोभूत् । स आबभूव स निर्वृत्तोस्माकमावृत्त्या भवतु पुनःपुनर्भवतु । छान्दसो लिट् । स प्रजज्ञे प्रजातः प्रज्ञातो वास्तु प्रसिद्धोस्तु । स वावृधे स प्रसिद्धो वर्धताम् । &lsquo;तुजादीनाम्&rsquo; इत्यभ्यासस्य दीर्घत्वम् ।</p>
<h3 id="मनतर-169">मन्त्रः</h3>
<p>स दे॒वाना॒मधि॑पतिर्बभूव ।</p>
<h4 id="टक-171">टीका</h4>
<p>स च प्रसिद्धो देवानामधिपतिहेतुत्वादधिपतिः अधिकं पालयिता भवतु ।</p>
<h3 id="मनतर-170">मन्त्रः</h3>
<p>सो अ॒स्माꣳ अधि॑पतीन्करोतु  ।</p>
<h4 id="टक-172">टीका</h4>
<p>स तादृशस्सन्नस्मानप्यधिपतीन् मनुष्याणामधिकं पालयितॄन् करोतु ।</p>
<h3 id="मनतर-171">मन्त्रः</h3>
<p>व॒यꣵ स्या॑म॒ पत॑यो रयी॒णाम्  ॥</p>
<h4 id="टक-173">टीका</h4>
<p>तदर्थं वयं रयीणां धनानां पतयस्स्वामिनस्स्याम भवेम । पूर्व्ववन्नाम उदात्तत्वम् ॥</p>
<h3 id="मनतर-172">मन्त्रः</h3>
<p>गोमाꣳ॑ अ॒ग्नेऽवि॑माꣳ अ॒श्वी य॒ज्ञो नृ॒वथ्स॑खा॒ सद॒मिद॑प्रमृ॒ष्यः ।<br>
इडा॑वाꣳ ए॒षो अ॑सुर प्र॒जावा᳚न्दी॒र्घो र॒यिᳶ पृ॑थुबु॒ध्नस्स॒भावान्॑ ॥ [20]</p>
<h4 id="टक-174">टीका</h4>
<p>15प्राङुत्क्रम्य गोमतीं जपति - गोमानिति त्रिष्टुभा ॥ यज्ञः पुनराभवत्वित्युक्तं, कीदृशः स आभवत्विति स विशेष्यते - हे अग्ने गोभिर्बहुभिः अविभिरश्वैश्च तद्वान् नृवत्सखा मनुष्यवन्तो देवास्सखायो यस्य तादृशः । छान्दसम्मतुपो वत्वम् । सदमित्सदैवाप्रमृष्यः अनभिभवनीयः । &lsquo;ऋदुपधाच्चाकॢपिचृतेः&rsquo; इति क्यप्, &lsquo;ययतोश्चातदर्थे&rsquo; इत्युत्तरपदान्तोदात्तत्वम् । इडावानन्नवान् । &lsquo;दीर्घादटि समानपादे&rsquo; इति नकारस्य संहितायां रुत्वम् । प्रजावान् दीर्घः सन्ततिमान् अविछिन्नः पृथुबुध्नः विस्तीर्णमूलः रयिः साक्षाद्धनं च सभावान् गृहवान् एष ईदृशो यज्ञः पुनःपुनराभवतु आगच्च्छतु कालेकाले असुर असुमान् प्राणवान् । मत्वर्थीयो रः, सूलुक् ॥</p>
<p>इति षष्ठे षष्ठोनुवाकः ॥</p>
<h2 id="परजपतयकणड-ऐषटकयजमनबरहमणम--कञचदधवरयवबरहमण-च">प्राजापत्यकाण्डे ऐष्टिकयाजमानब्राह्मणम् , किञ्चिदाध्वर्यवब्राह्मणं च</h2>
<h2 id="अनवक-७-अगनयनवधनवरतपयनयनदवध">अनुवाकः ७ अग्न्यन्वाधानव्रतोपयनयनादिविधिः</h2>
<h3 id="मनतर-173">मन्त्रः</h3>
<p>[संयुक्तमन्त्रः - यथा॒ वै स॑मृतसो॒मा ए॒वँव्वा ए॒ते स॑मृतय॒ज्ञा यद्द॑र्‌शपूर्णमा॒सौ कस्य॒ वाह॑ दे॒वा य॒ज्ञमा॒ गच्छ॑न्ति॒ कस्य॑ वा॒ न ब॑हू॒नाँय्यज॑मानानाँ॒य्यो वै दे॒वता॒ᳶ पूर्व॑ᳶ परिगृ॒ह्णाति॒ स ए॑ना॒श्श्वो भू॒ते य॑जत ए॒तद्वै दे॒वाना॑मा॒यत॑नँ॒य्यदा॑हव॒नीयो᳚ऽन्त॒राग्नी प॑शू॒नाङ्गार्‌ह॑पत्यो मनु॒ष्या॑णामन्वाहार्य॒पच॑नᳶ पितृ॒णाम॒ग्निङ्गृ॑ह्णाति॒ स्व ए॒वायत॑ने दे॒वता॒ᳶ परि॑ [21] गृ॒ह्णा॒ति॒ ताश्श्वो भू॒ते य॑जते  ]</p>
<p>यथा॒ वै स॑मृतसो॒मा ए॒वँव्वा ए॒ते स॑मृतय॒ज्ञाः ..
यद्द॑र्शपूर्णमा॒सौ ।</p>
<h4 id="टक-175">टीका</h4>
<p>1अतः परं दर्शपूर्णमासयोर्याजमानब्राह्मणं प्राजापत्यमेव काण्डम् । तत्राग्न्यन्वाधानं विधातुमाह - यथा वा इत्यादि ॥ यथा समृतानां सम्प्राप्तानां पूर्वपरिगृहीतानां सोमास्सोमयागाः, केचित्सवादयोपि भवन्ति । यथा &lsquo;पूर्वो वाचं पूर्वो देवताः पूर्वश्छन्दांसि वृङ्क्ते&rsquo; इति । एवमेते दर्शपूर्णमासयाजिनः समृतयज्ञाः सम्भूतयज्ञाः पूर्वपरिगृहीतानां देवानां भवन्ति । उभयत्रापि शाकपार्थिवत्वात्समासः ।</p>
<h3 id="मनतर-174">मन्त्रः</h3>
<p>कस्य॒ वाह॑ दे॒वा य॒ज्ञमा॒ गच्छ॑न्ति ।<br>
कस्य॑ वा॒ न ब॑हू॒नाँय्यज॑मानानाम् ।</p>
<h4 id="टक-176">टीका</h4>
<p>कारणमाह - कस्य वेत्यादि । यजमानानां बहुत्वे कस्य यज्ञं देवा देवादय आगच्छेयुः कस्य न?</p>
<h3 id="दतपरगरहदवधनम">देतापरिग्रहादिविधानम्</h3>
<h3 id="मनतर-175">मन्त्रः</h3>
<p>यो वै दे॒वता॒ᳶ पूर्व॑ᳶ परिगृ॒ह्णाति +++(अत्र भाष्ये ताः इति बहुवचनम्ं,तथा परिगृह्णामि इति च पठितम् । अत्र गृह्णाति इति । कतरः समीचाीनः-? )+++ ।<br>
स ए॑ना॒श्श्वो भू॒ते य॑जत ।</p>
<h4 id="टक-177">टीका</h4>
<p>न हि प्रथमपरिगृहीतादृते नियमकारणं किञ्चिदस्ति तदेवाह - यो वा इत्यादि । पश्वादीनां देवतात्वमस्त्येव; &lsquo;तस्मात्पूर्वेद्युरेव देवतापरिग्रहार्थमन्वाधानं कर्तव्यमिति । मन्त्रलिङ्गं च &lsquo;ताः पूर्वः परिगृह्णामि'+++(परिगृण्हाति इति मूले वर्तते ?)+++ इति ।</p>
<h3 id="मनतर-176">मन्त्रः</h3>
<p>ए॒तद्वै दे॒वाना॑मा॒यत॑नम् ।<br>
यदा॑हव॒नीयो᳚ऽन्त॒राग्नी प॑शू॒नाम् ।</p>
<h4 id="टक-178">टीका</h4>
<p>अथ कुत्र का देवता परिगृह्यते इत्याह - एतद्वा इत्यादि । आहवनीयगार्हपत्ययोर्मध्यं पशूनामायतनम् । &lsquo;अन्तरान्तरेण युङ्क्ते&rsquo; इति द्वितीया ।</p>
<h3 id="मनतर-177">मन्त्रः</h3>
<p>गार्ह॑पत्यो मनु॒ष्या॑णाम्  ।</p>
<h4 id="टक-179">टीका</h4>
<p>गार्हपत्य इति । &lsquo;गृहपतिना संयुक्ते ञ्यः&rsquo; इति ञ्यः । अन्वाहार्य ओदनः पच्यतेस्मिन्निति अन्वाहार्यपचनो दक्षिणाग्निः ।</p>
<h3 id="मनतर-178">मन्त्रः</h3>
<p>अ॒न्वा॒हा॒र्य॒पच॑नᳶ पितृ॒णाम् ।<br>
अ॒ग्निङ्गृ॑ह्णाति ।<br>
स्व ए॒वायत॑ने दे॒वता॒ᳶ परि॑ [21] गृह्णाति ।<br>
ताश्श्वो भू॒ते य॑जते ।</p>
<h4 id="टक-180">टीका</h4>
<p>पितॄणामिति । &lsquo;नामन्यतरस्याम्&rsquo; इति षष्ठ्या उदात्तत्वम् ।<br>
अग्निं गृह्णातीत्यादि गतम् ॥</p>
<h3 id="मनतर-179">मन्त्रः</h3>
<p>व्र॒तेन॒ वै मेध्यो॒ऽग्निर्व्र॒तप॑तिर्ब्राह्म॒णो व्र॑त॒भृत् ।</p>
<h4 id="टक-181">टीका</h4>
<p>2अथ व्रतोपनयनं विधातुमाह - व्रतेन वा इत्यादि ॥ यदि व्रतचारी यजमानस्स्यात्तदा अग्निर्व्रतपतिः व्रतस्य पाता मेध्यो मेधार्हो भवति । स्वयं च ब्राह्मणो व्रतभृत् व्रतधारी भवति; तस्माद्व्रतमुपेयादिति ।</p>
<h3 id="मनतर-180">मन्त्रः</h3>
<p>व्र॒तमु॑पै॒ष्यन्ब्रू॑यात् ।<br>
अग्ने᳚ व्रतपते व्र॒तञ्च॑रिष्या॒मीति॑ ।<br>
अ॒ग्निर्वै दे॒वानाँ᳚व्व्र॒तप॑तिः ।<br>
तस्मा॑ ए॒व प्र॑ति॒प्रोच्य॑ व्र॒तमाल॑भते  ।</p>
<h4 id="टक-182">टीका</h4>
<p>व्रतमुपैष्यन्नित्यादि । व्रतपतिमग्निमामन्त्र्य तस्मै निवेद्य व्रतमारभते इति । &lsquo;एत्येधत्यूठ्सु&rsquo; इति वृद्धिः ।</p>
<h3 id="मनतर-181">मन्त्रः</h3>
<p>ब॒र्‌हिषा पू॒र्णमा॑से व्र॒तमुपै॑ति ।<br>
व॒थ्सैर॑मावा॒स्या॑यामे॒तद्ध्ये॑तयो॑रा॒यत॑नम् ।</p>
<h4 id="टक-183">टीका</h4>
<p>बर्हिषेत्यादि । बर्हिराहरणेन तत्कालेन सह, बर्हिराहरणानन्तरमिति यावत् । वत्सैर्वत्सानामपाकरणेन तत्कालेन सह वत्सेष्वपाकृतेष्वित्यर्थः । उक्तञ्च - &lsquo;वत्सं संयोगे व्रतचोदना स्यात्&rsquo; । अयञ्च सन्नयतोसन्नयतश्च कालः । &lsquo;कालस्सन्नयनपक्षे तल्लिङ्गसंयोगात्&rsquo; इति ॥</p>
<h3 id="मनतर-182">मन्त्रः</h3>
<p>उप॒स्तीर्य॒ᳶ  पूर्व॑श्चा॒ग्निरप॑र॒श्चेत्या॑हुः ।</p>
<h4 id="टक-184">टीका</h4>
<p>13अथोपस्तरणं विधातुमाह - उपस्तीर्य इत्यादि ॥ उपस्तीर्यः उपस्तरितव्यः । छान्दसः क्यप् । दर्भैः पूर्वेद्युरेवोभावग्नी उपस्तृणुयात् तयोस्समीपे परितस्स्तृणुयात् ।</p>
<h3 id="मनतर-183">मन्त्रः</h3>
<p>मनु॒ष्याः᳚ [22] इन्न्वा उप॑स्तीर्णमि॒च्छन्ति॑ ।<br>
किमु॑ दे॒वाः , येषा॒न्नवा॑वसानम् ।</p>
<h4 id="टक-185">टीका</h4>
<p>मनुष्या अपि खलूपस्तीर्णं समन्तादाच्छादितं निवासं गृहमिच्च्छन्ति किम्पुनर्देवाः, येषामायतनं नवावसानं नूतनाध्यवसायम् । यद्वा - अवसानं गृहम् । तेन कर्मधारये दासीभारादिर्द्रष्टव्यः ।</p>
<h3 id="मनतर-184">मन्त्रः</h3>
<p>उपा᳚स्मि॒ञ्छ्वो य॒ख्ष्यमा॑णे दे॒वता॑ वसन्ति ।<br>
य ए॒वँव्वि॒द्वान॒ग्निमु॑पस्तृ॒णाति ।</p>
<h4 id="टक-186">टीका</h4>
<p>उपास्मिन्नित्यादि । उपवसन्ति उपेत्य वसन्ति देवा अस्मिन्निति । विद्वान्वेदार्थवित् ॥</p>
<h3 id="मनतर-185">मन्त्रः</h3>
<p>यज॑मानेन ग्रा॒म्याश्च॑ प॒शवो॑ऽव॒रुध्या॑ आर॒ण्याश्चेत्या॑हुः ।<br>
यद्ग्रा॒म्यानु॑प॒वस॑ति॒ तेन॑ ग्रा॒म्यानव॑ रुन्धे ।<br>
यदा॑र॒ण्यस्या॒श्ञाति॒ तेना॑र॒ण्यान् ।</p>
<h4 id="टक-187">टीका</h4>
<p>4अथ सायमाशविषये विकल्पभेदानाह - यजमानेनेत्यादि ॥ ग्राम्याणामनशनेन अवरोधः आरण्यानां तन्मांसाद्यशनेन । तत्र गोश्वाजाविपुरुषगर्दभोष्ट्राः सप्त ग्राम्याः पशवः । द्विखुरश्वापदपक्षिमत्स्यसरीसृपहस्तिमर्कटादयः सप्तारण्याः ।</p>
<h3 id="मनतर-186">मन्त्रः</h3>
<p>यदना᳚श्वानुप॒वसे᳚त् पितृदेव॒त्य॑स्स्यात् ।<br>
आ॒र॒ण्यस्या᳚श्ञातीन्द्रि॒यं [23]  वा आ॑र॒ण्यमि॑न्द्रि॒यमे॒वाऽऽत्मन्ध॑त्ते ।</p>
<h4 id="टक-188">टीका</h4>
<p>यदनाश्वानित्यादि । यदि सायं किञ्चिदप्यनशित्वाग्निसमीपे वसेत् । &lsquo;उपेयिवान्&rsquo; इत्यादौ निपातितः । पितृदेवत्यस्स्याद्यागः, तेषामनशनप्रियत्वात् । &lsquo;देवतातात्तादर्थ्ये यत्&rsquo; । आरण्यस्येन्द्रियसाधनत्वात्तदशनेन तल्लाभ इत्यारण्याशनकल्पः प्रथमः ॥</p>
<h3 id="मनतर-187">मन्त्रः</h3>
<p>यदना᳚श्वानुप॒वसे॒त् ख्षोधु॑कस्स्यात्   ।<br>
यद॑श्ञी॒याद् +++( यद॑श्नी॒यात् ?)+++रु॒द्रो᳚ऽस्य प॒शून॒भिम॑न्येत ।</p>
<h4 id="टक-189">टीका</h4>
<p>5अथ द्वितीयोऽपामशनकल्पः - यदित्यादि ॥ क्षोधुको बुभुक्षाशीलः दरिद्रो वा । छान्दस उकञ् । अभिमन्येताभिक्रुध्येत् ।</p>
<h3 id="मनतर-188">मन्त्रः</h3>
<p>अ॒पो᳚ऽश्ञाति॒ +++(अ॒पो᳚ऽश्नाति ?)+++ तन्नेवा॑शि॒तन्नेवान॑शित॒न्न ख्षोधु॑को॒ भव॑ति ।<br>
नास्य॑ रु॒द्रᳶ प॒शून॒भि म॑न्यते ।</p>
<h4 id="टक-190">टीका</h4>
<p>नेवाशितमिति । नभावः । पीतवन्तमशितवन्तमाहुः । नेवानशितं, अपामशितत्वात् ॥</p>
<h3 id="मनतर-189">मन्त्रः</h3>
<p>वज्रो॒ वै य॒ज्ञः ।<br>
ख्षुत्खलु॒ वै म॑नु॒ष्य॑स्य॒ भ्रातृ॑व्यः ।<br>
यदना᳚श्वानुप॒वस॑ति ।<br>
वज्रे॑णै॒व सा॒ख्षात्ख्षुध॒म्भ्रातृ॑व्यꣳ हन्ति ॥ [24]</p>
<h4 id="टक-191">टीका</h4>
<p>6अथानशनकल्पः तृतीयः - वज्र इति ॥ क्षुल्लक्षणमनशनलक्षणेन यज्ञात्मना वज्रेण हन्तीति क्षोधुकत्वदोषाप्रसङ्गः । &lsquo;व्यन् सपत्ने&rsquo; इति व्यन् ॥</p>
<p>इति षष्ठे सप्तमोनुवाकः ॥</p>
<h2 id="अनवक-८-परणयन-यजञयधसमभरणदवध">अनुवाकः ८ प्रणयन-यज्ञायुधसम्भराणादिविधिः</h2>
<h3 id="मनतर-190">मन्त्रः</h3>
<p>यो वै श्र॒द्धामना॑रभ्य य॒ज्ञेन॒ यज॑ते॒ ।<br>
नास्ये॒ष्टाय॒ श्रद्द॑धते॒ऽपᳶ प्र ण॑यति ।<br>
श्र॒द्धा वा आपः॑ ।<br>
श्र॒द्धामे॒वाऽऽरभ्य॑ य॒ज्ञेन॑ यजते ।<br>
उ॒भये᳚ऽस्य देवमनु॒ष्या इ॒ष्टाय॒ श्रद्द॑धते ।</p>
<h4 id="टक-192">टीका</h4>
<p>1अपां प्रणयनं विधातुमाह - यो वा इत्यादि ॥ &lsquo;श्रदन्तरोरुपसर्गवद्वृत्तिः&rsquo; इति दधातेः &lsquo;आतश्चोपसर्गे&rsquo; इत्यङ् । अनारभ्यासन्निधाष्य न श्रद्दधते देवा मनुष्याश्च । विशिष्टदेशमन्त्रक्रमपाठसाधनं प्रणयनम् । &lsquo;श्रद्धा वा आपः&rsquo; इति शोधकत्वेन श्रद्धाजनकत्वात् ।</p>
<h3 id="मनतर-191">मन्त्रः</h3>
<p>तदा॑हु॒रति॒ वा ए॒ता वर्त्र॑न्नेद॒न्ति ।</p>
<h4 id="टक-193">टीका</h4>
<p>तदाहुरित्यादि । वर्त्रं शरीरेन्द्रियवृत्तिः । एता आपस्तदतिनेदन्ति अतिगछन्ति अतिव्याप्य वर्तन्ते । णिदृ णेदृ गतादिषु ।</p>
<h3 id="मनतर-192">मन्त्रः</h3>
<p>अति॒ वाच॒म् +++(नेदन्ति )+++।<br>
मनो॒ वावैता नाति॑ नेद॒न्तीति ।<br>
मन॑सा॒ प्र ण॑यति ।</p>
<h4 id="टक-194">टीका</h4>
<p>वागिन्द्रियं चातिनेदन्ति, मनइन्द्रियं तु नातिनेदन्ति नातिवर्तन्ते, तस्मान्मनसा प्रणयतीत्याहुः ।</p>
<h3 id="मनतर-193">मन्त्रः</h3>
<p>इयँव्वै मनः॑ [25] अ॒नयै॒वैना॒ᳶ प्र ण॑यति ।</p>
<h4 id="टक-195">टीका</h4>
<p>इयं वा इत्यादि । मनसो व्यापकत्वात् ।</p>
<h3 id="मनतर-194">मन्त्रः</h3>
<p>अस्क॑न्नहविर्भवति॒ य ए॒वँव्वेद॑ ।</p>
<h4 id="टक-196">टीका</h4>
<p>अस्कन्नहविरिति । पृथिव्यत्मना व्यापकेन मनसा धृतत्वादपाम् ॥</p>
<h3 id="यजञयधसमभरणद">यज्ञायुधसम्भराणादि</h3>
<h3 id="मनतर-195">मन्त्रः</h3>
<p>[संयुक्तमन्त्रः - यज्ञायु॒धानि॒ सम्भ॑रति य॒ज्ञो वै य॑ज्ञायु॒धानि॑ य॒ज्ञमे॒व तथ्सम्भ॑रति
यदेक॑मेकꣳ स॒म्भरे᳚त्पितृदेव॒त्या॑नि स्युः
यत् स॒ह सर्वा॑णि मानु॒षाणि॒ द्वेद्वे॒ सम्भ॑रति याज्यानुवा॒क्य॑योरे॒व रू॒पङ्क॑रो॒ति ]</p>
<p>यज्ञायु॒धानि॒ सम्भ॑रति ।<br>
य॒ज्ञो वै य॑ज्ञायु॒धानि॑ । <br>
य॒ज्ञमे॒व तथ्सम्भ॑रति ।<br>
यदेक॑मेकꣳ स॒म्भरे᳚त्पितृदेव॒त्या॑नि स्युः ।<br>
यत् स॒ह सर्वा॑णि मानु॒षाणि॒ द्वेद्वे॒ सम्भ॑रति ।<br>
याज्यानुवा॒क्य॑योरे॒व रू॒पङ्क॑रोति ।</p>
<h4 id="टक-197">टीका</h4>
<p>2यज्ञायुधानीत्यादि ॥ तदधीनत्वाद्यज्ञनिवृत्तेस्ताच्छब्द्यम् । एकैकप्रयोगे पितृदेवत्यानि पात्राणि स्युः । सवेर्षां सह प्रयोगे मानुषाणि +++(स्युः?)+++त्युः । तस्माद्द्वेद्वे प्रयुनक्ति । द्वित्वान्वयाद्याज्यानुवाक्यारूपलाभः ।</p>
<h3 id="मनतर-196">मन्त्रः</h3>
<p>अथो॑ मिथु॒नमे॒व ।</p>
<h4 id="टक-198">टीका</h4>
<p>अथो अपि च । द्वित्वान्वयेन मिथुनत्वमेव सम्पद्यते ।</p>
<h3 id="मनतर-197">मन्त्रः</h3>
<p>यो वै दश॑ यज्ञायु॒धानि॒ वेद॑ मुख॒तो᳚ऽस्य य॒ज्ञᳵ क॑ल्पते ।</p>
<h4 id="टक-199">टीका</h4>
<p>यो वै दशेत्यादि । स्फ्यादयो दश । यज्ञायुधानि यागारम्भे यो वेद, अस्य यज्ञारम्भ एव यज्ञस्सम्पद्यते; तदात्मकत्वाद्यज्ञस्य । &lsquo;आद्यादिभ्यस्तसिः&rsquo; ।</p>
<h3 id="मनतर-198">मन्त्रः</h3>
<p>स्फ्यः [26] च॒ क॒पाला॑नि चाग्निहोत्र॒हव॑णी च  ..</p>
<h4 id="टक-200">टीका</h4>
<p>कानि पुनस्तनीत्याह - स्फ्यश्छेदनादिकृत् । कपालानि हविरधिश्रयणार्थानि । अग्निहोत्रहवणी हविर्निर्वपणाद्यथा ।</p>
<h3 id="मनतर-199">मन्त्रः</h3>
<p>शूर्प॑ञ्च कृष्णाजि॒नञ्च ..</p>
<h4 id="टक-201">टीका</h4>
<p>शूर्पं परावपनार्थम् । कृष्णाजिनं कृष्णमृगचर्म उलूखलाद्यधिकरणम् ।</p>
<h3 id="मनतर-200">मन्त्रः</h3>
<p>शम्या॑ चो॒लूख॑लञ्च ..</p>
<h4 id="टक-202">टीका</h4>
<p>शम्या समाहननाद्यर्था । उलूखलमवहन्तव्याधिकरणम् ।</p>
<h3 id="मनतर-201">मन्त्रः</h3>
<p>मुस॑लञ्च दृ॒षच्चोप॑ला च &hellip;<br>
ए॒तानि॒ वै दश॑ यज्ञायु॒धानि  ।<br>
य ए॒वँव्वेद॑ मुख॒तो᳚ऽस्य य॒ज्ञᳵ क॑ल्पते ।</p>
<h4 id="टक-203">टीका</h4>
<p>मुसलुमवहननकृत् । दृषत्पेष्णाधिकराम् । उपला पेषणी ॥</p>
<h3 id="मनतर-202">मन्त्रः</h3>
<p>[संयुक्तमन्त्रः - यो वै दे॒वेभ्य॑ᳶ प्रति॒प्रोच्य॑ य॒ज्ञेन॒ यज॑ते जु॒षन्ते᳚ऽस्य दे॒वा ह॒व्यꣳ ह॒विर्नि॑रु॒प्यमा॑णम॒भि म॑न्त्रयेता॒ग्निꣳ होता॑रमि॒ह तꣳ हु॑व॒ इति॑ [27] दे॒वेभ्य॑ ए॒व प्र॑ति॒प्रोच्य॑ य॒ज्ञेन॑ यजते जु॒षन्ते᳚ऽस्य दे॒वा ह॒व्यम्। ]</p>
<p>यो वै दे॒वेभ्य॑ᳶ प्रति॒प्रोच्य॑ य॒ज्ञेन॒ यज॑ते ।<br>
जु॒षन्ते᳚ऽस्य दे॒वा ह॒व्यम् ।<br>
ह॒विर्नि॑रु॒प्यमा॑णम॒भि म॑न्त्रयेत ।</p>
<p>अ॒ग्निꣳ होता॑रमि॒ह तꣳ हु॑व॒ इति॑ ।<br>
दे॒वेभ्य॑ ए॒व प्र॑ति॒प्रोच्य॑ य॒ज्ञेन॑ यजते ।<br>
जु॒षन्ते᳚ऽस्य दे॒वा ह॒व्यम् ।</p>
<h4 id="टक-204">टीका</h4>
<p>3अथ हविर्निर्वप्णे कञ्चिद्विशेषमाह - यो वा इत्यादि ॥ प्रतिप्रोच्य प्रत्यावेद्य जुषन्ते सेवन्ते अस्य हव्यं देवाः । हविर्निरुप्यमाणमित्यादि ।</p>
<h3 id="मनतर-203">मन्त्रः</h3>
<p>ए॒ष वै य॒ज्ञस्य॒ ग्रहो॑ गृही॒त्वैव य॒ज्ञेन॑ यजते ।</p>
<h4 id="टक-205">टीका</h4>
<p>एष वा इत्यादि । एष मन्त्रो यज्ञस्य ग्रहः गृह्यतेनेन यज्ञ इति । तस्माद्गृहीत्वैव यज्ञमनेनाभिमन्त्रणेन; ततो यागमारभते ।</p>
<h3 id="मनतर-204">मन्त्रः</h3>
<p>तदु॑दि॒त्वा वाचँ॑य्यच्छति य॒ज्ञस्य॒ धृत्यै᳚ ।</p>
<h4 id="टक-206">टीका</h4>
<p>तदुदित्वा तद्वचनानन्तरं वाचं यच्छत्यवचनो भवति यज्ञस्य धृत्यै गृहीतस्य यज्ञस्याविस्रंसनाय ।</p>
<h3 id="मनतर-205">मन्त्रः</h3>
<p>अथो॒ मन॑सा॒ वै प्र॒जाप॑तिर्य॒ज्ञम॑तनुत ।<br>
मन॑सै॒व तद्य॒ज्ञन्त॑नुते॒ रख्ष॑सा॒मन॑न्ववचाराय ।</p>
<h4 id="टक-207">टीका</h4>
<p>अथो अपि च प्रजापतिरिव मनसैवायं यज्ञं तनितुमर्हति किं वाचा । एवं हि क्रियमाणं रक्षसाम् अनन्ववचारायाननुप्रवेशाय भवति ॥</p>
<h3 id="मनतर-206">मन्त्रः</h3>
<p>यो वै य॒ज्ञँय्योग॒ आग॑ते यु॒नक्ति॑ यु॒ङ्क्ते यु॑ञ्जा॒नेषु ।</p>
<h4 id="टक-208">टीका</h4>
<p>4अथ यज्ञयोगं विदधाति - यो वा इत्यादि ॥ योगे यागकाल आगते यज्ञं यो युनक्ति बध्नाति, अयमेव युञ्जानेषु यजमानेषु मध्ये युङ्क्ते युङ्क्त इति व्यपदेशमर्हति । यद्वा - युञ्जानेष्वात्मानं योजयति ।</p>
<h3 id="मनतर-207">मन्त्रः</h3>
<p>कस्त्वा॑ युनक्ति॒ स त्वा॑ युन॒क्त्वित्या॑ह ।<br>
प्र॒जाप॑ति॒र्वै कः &hellip;<br>
प्र॒जाप॑तिनै॒वैनँ॑य्युनक्ति यु॒ङ्क्ते यु॑ञ्जा॒नेषु॑ ॥ [28]</p>
<h4 id="टक-209">टीका</h4>
<p>मन्त्रपदमिदनीं व्याचष्टे - कस्त्वेति । गतम् ॥</p>
<p>इति षष्ठेष्टमोनुवाकः ॥</p>
<h2 id="अनवक-९-दरशपरणमसयसतत">अनुवाकः ९ दर्शपूर्णमासयोःस्तुतिः</h2>
<h3 id="मनतर-208">मन्त्रः</h3>
<p>[संयुक्तमन्त्रः - प्र॒जाप॑तिर्य॒ज्ञान॑सृजताग्निहो॒त्रञ्चा᳚ग्निष्टो॒मञ्च॑
पौर्णमा॒सीञ्चो॒क्थ्य॑ञ्चामावा॒स्या᳚ञ्चातिरा॒त्रञ्च ]</p>
<p>प्र॒जाप॑तिर्य॒ज्ञान॑सृजत ।<br>
अग्निहो॒त्रञ्चा᳚ग्निष्टो॒मञ्च॑ ..<br>
पौर्णमा॒सीञ्चो॒क्थ्य॑ञ्च  ..</p>
<h4 id="टक-210">टीका</h4>
<p>1अथ दर्शपूर्णमासयोर्महाफलत्वं ख्यापयितुमाह - प्रजापतिरित्यादि ॥ अग्निहोत्रं व्याख्यातम् । अग्निष्टोम एकाहानां प्रकृतिभूतं कर्म । अग्नेस्स्तोमः यज्ञायज्ञीयं सामाग्निष्टोमम्; तत्प्रधानत्वात्तत्संस्थमपि कर्माग्निष्टोम उच्यते । &lsquo;अग्नेस्तुत्स्तोमसोमाः&rsquo; इति षत्वम् । पूर्णश्चन्द्रः पूर्णमाः, तत्सम्बन्धिनी तिथिः शुक्लपञ्चदशी पौर्णमासी, तस्यां क्रियमाणमपि कर्माभेदेन पौर्णमासीत्युच्यते । उक्थ्यः क्रतुः अग्निष्टोमविकारः पञ्चदशस्तोत्रः ।</p>
<h3 id="मनतर-209">मन्त्रः</h3>
<p>अ॒मा॒वा॒स्या᳚ञ्चातिरा॒त्रञ्च॑ ।</p>
<h4 id="टक-211">टीका</h4>
<p>अमा सह सूर्याचन्द्रमसावस्यां वस्त इत्यमावास्या । &lsquo;अमावस्यदन्यतरस्याम्&rsquo; इति निपात्यते । कृष्णपञ्चदश्युच्यते । पूर्ववत्कर्मण्यभेदेन वर्तते । अतिरात्रोप्यग्निष्टोमविकारः एकोनत्रिशत्स्तोत्रः, रात्रिपर्यायातिरेकादतिरात्रः । &lsquo;अहस्सर्वैक&rsquo; इत्यच्समासान्तः ।</p>
<h3 id="मनतर-210">मन्त्रः</h3>
<p>तानुद॑मिमीत ।</p>
<p>याव॑दग्निहो॒त्रमासी॒त्तावा॑नग्निष्टो॒मः ।</p>
<p>याव॑ती पौर्णमा॒सी  तावा॑नु॒क्थ्यः॑ ।<br>
याव॑त्यमावा॒स्या॑ तावा॑नतिरा॒त्रः ।<br>
य ए॒वँव्वि॒द्वान॑ग्निहो॒त्रञ्जु॒होति॑ । <br>
याव॑दग्निष्टो॒मेनो॑पा॒प्नोति॒ ताव॒दुपा᳚ऽऽप्नोति ।<br>
य ए॒वँव्वि॒द्वान्पौ᳚र्णमा॒सीँय्यज॑ते ।<br>
याव॑दु॒क्थ्ये॑नोपा॒प्नोति॒  ताव॒दुपा᳚ऽऽप्नोति ।<br>
य ए॒वँव्वि॒द्वान॑मावा॒स्याँ᳚य्यज॑ते ।<br>
याव॑दतिरा॒त्रेणो॑पा॒प्नोति॒ ताव॒दुपा᳚ऽऽप्नोति ।</p>
<h4 id="टक-212">टीका</h4>
<p>तानित्यादि । ऊर्ध्वमानमुन्मानं तुलापरिच्छेदः । तत्राग्निहोत्रादिभिस्तुल्यगौरवात् अग्निष्टोमादयो दृश्यन्ते । तस्मादेवं विदित्वाग्निहोत्रादिकं कुर्वन्नग्निष्टोमादिफलमाप्नोति । प्रासङ्गिकमग्निहोत्रग्रहणम्, उन्मानेन सहभावात् ॥</p>
<h3 id="मनतर-211">मन्त्रः</h3>
<p>परमे॒ष्ठिनो॒ वा ए॒ष य॒ज्ञोऽग्र॑ आसीत् ।</p>
<h4 id="टक-213">टीका</h4>
<p>2पुनरपि दर्शपूर्णमासयोस्स्तुतिः - परमेष्ठिन इत्यादि ॥ परमे महिम्नि तिष्ठतीति परमेष्ठी । उणादिषु निपात्यते । सर्वदेवतासमष्टिः परमात्मोच्यते । तस्यैष यज्ञो दर्शश्च पूर्णमासश्च अग्रे आदावासीत् ।</p>
<h3 id="मनतर-212">मन्त्रः</h3>
<p>तेन॒ स प॑र॒माङ्काष्ठा॑मगच्छत् ।</p>
<h4 id="टक-214">टीका</h4>
<p>तेन स परमां काष्ठां परमैश्वर्यकाष्ठामगच्छत् ।</p>
<h3 id="मनतर-213">मन्त्रः</h3>
<p>तेन॑ प्र॒जाप॑तिन्नि॒रवा॑साययत् ।</p>
<h4 id="टक-215">टीका</h4>
<p>तेन यज्ञेन स परमेष्ठी प्रजापतिं जगतां स्रष्टारं निरवासाययत् देवतान्तरेभ्यो व्यावृत्तमुत्कर्षिणमकरोत् । निरवसानमुत्कर्षः ।यथा - तस्माज्ज्येष्ठं पुत्रं धनेन निरवसाययन्ति&rsquo; इति । निरवपूर्वात्स्यतेर्णिचि शाच्छासाह्वा&rsquo; इति युक्, गतिद्वयमप्याख्यातेन समस्यते, गतिर्गर्तौ&rsquo; इति प्रथमोनुदात्तः, `उदात्तवता च तिङा सह&rsquo; इति समास(निषेधः) । एवं सर्वत्र ।</p>
<h3 id="मनतर-214">मन्त्रः</h3>
<p>तेन॑ प्र॒जाप॑तिᳶ पर॒माङ्काष्ठा॑मगच्छत् ।<br>
तेनेन्द्र॑न्नि॒रवा॑साययत् ।</p>
<p>तेनेन्द्र॑ᳶ पर॒माङ्काष्ठा॑मगच्छत् ।<br>
तेना॒ग्नीषोमौ॑ नि॒रवा॑साययत् ।</p>
<p>तेना॒ग्नीषोमौ॑ पर॒माङ्काष्ठा॑मगच्छताम् ।<br>
यः [30] ए॒वँव्वि॒द्वान्द॑र्शपूर्णमा॒सौ यज॑ते ।<br>
पर॒मामे॒व काष्ठा᳚ङ्गच्छति ।</p>
<h4 id="टक-216">टीका</h4>
<p>या प्राणिनां सदा निरतिशयानन्दनिर्वृत्तिदायिनी शाश्वती पुनर्जन्मच्छेदिनी सा परमा काष्ठा तां गच्छति प्राप्नोत्येव ।</p>
<h3 id="मनतर-215">मन्त्रः</h3>
<p>यो वै प्रजा॑तेन य॒ज्ञेन॒ यज॑ते॒ प्र प्र॒जया॑ प॒शुभि॑र्मिथु॒नैर्जा॑यते ।<br>
द्वाद॑श॒ मासाः᳚ सँव्वथ्स॒रो द्वाद॑श द्व॒न्द्वानि॑ दर्शपूर्णमा॒सयो॒स्तानि॑ स॒म्पाद्या॒नीत्या॑हुः ।</p>
<h4 id="टक-217">टीका</h4>
<p>यो वा इत्यादि । प्रजातो जातप्रजः । यथा संवत्सरस्य द्वादश मासाः, एवं द्वादश द्वन्द्वानि दर्शपूर्णमासयोस्सन्ति, तानि सम्पाद्यानि क्रियाविशेषैरित्याहुः । द्वेद्वे संयुक्ते द्वन्द्वं यज्ञपात्रयोगे निपात्यते ॥</p>
<h3 id="दवदशदवनदवसमपतत">द्वादशद्वन्द्वसम्पत्तिः</h3>
<h3 id="मनतर-216">मन्त्रः</h3>
<p>व॒थ्सञ्चो॑पावसृ॒जति॑  ।</p>
<h4 id="टक-218">टीका</h4>
<p>3अथ तानि दर्शयति - वत्सं चेत्यादि ॥ एतैः क्रियाविशेषैः द्वन्द्वानि सम्पद्यन्ते; तेन द्वन्द्वबहुत्वेपि द्वन्द्वसम्पादनक्रियापेक्षं द्वादशत्वं वेदितव्यम् । वत्समुपावसृजति मातृसकाशं प्रापयाति । अनेनोपावसर्जनेन मातृवत्सयोः द्वन्द्वभावस्सम्पद्यते । एवं सर्वत्र  द्रष्टव्यम् । एतानि याजमानप्रकरणगतान्यपि अध्वर्युणैव कर्तव्यानि । उक्तं च - &lsquo;याजमाने समाख्यानात्कर्मणि याजमानं स्युः&rsquo; इत्यत्र ।</p>
<h3 id="मनतर-217">मन्त्रः</h3>
<p>उ॒खाञ्चाधि॑ श्रय॒ति ।</p>
<h4 id="टक-219">टीका</h4>
<p>उखामधिश्रयति, अङ्गारेषु कुम्भीं स्थापयति ।</p>
<h3 id="मनतर-218">मन्त्रः</h3>
<p>अव॑ च॒ हन्ति॑ ।</p>
<h4 id="टक-220">टीका</h4>
<p>अवहन्ति व्रीहीनुलूखले ।</p>
<h3 id="मनतर-219">मन्त्रः</h3>
<p>दृ॒षदौ॑ च स॒माह॒न्ति ।<br>
अधि॑ च॒ वप॑ते ।<br>
क॒पाला॑नि॒ चोप॑ दधाति ।<br>
पुरो॒डाश॑ञ्च [31] अ॒धि॒श्रय॑ति।<br>
आज्य॑ञ्च +++(अधिश्रयति)+++ ।<br>
स्तम्बय॒जुश्च॒ हर॑ति ।</p>
<h4 id="टक-221">टीका</h4>
<p>दृषदौ च समाहन्ति शम्यया ।<br>
अधिवपति दृषदि तण्डुलान् ।<br>
कपालान्युपदधात्यङ्गारेषु ।<br>
पुरोडाशं चाधिश्रयति कपालेषु ।<br>
आज्यं चाधिश्रयतीत्येव ।<br>
स्तम्बयजुर्हरति ।</p>
<h3 id="मनतर-220">मन्त्रः</h3>
<p>अ॒भि च॑ गृह्णाति ।<br>
वेदि॑ञ्च प॒रि॒गृ॒ह्णाति॑ ।<br>
पत्नी᳚ञ्च॒ सन्न॑ह्यति ।<br>
प्रोख्ष॑णीश्चाऽऽसा॒दय॑ति ।<br>
आज्य॑ञ्च +++(अवसादयति)+++ ।</p>
<h4 id="टक-222">टीका</h4>
<p>सतृणं पुरीषमभिगृह्णाति ।<br>
न्युप्तमञ्जलिनाग्नीध्रः वेदिं परिगृह्णाति ।<br>
स्फ्येनोत्तरं परिग्राहम् ।<br>
पत्नीं सन्नह्यति योक्त्रेण ।<br>
प्रोक्षणीरप आसादयति ।<br>
आज्यं चावसादयतीत्येव, स्रुग्गृहीतमित्यर्थः ॥</p>
<h3 id="मनतर-221">मन्त्रः</h3>
<p>ए॒तानि॒ वै द्वाद॑श द्व॒न्द्वानि॑ दर्शपूर्णमा॒सयो॒स्तानि॑  ।<br>
य ए॒वꣳ स॒म्पाद्य॒ यज॑ते ।<br>
प्रजा॑तेनै॒व य॒ज्ञेन॑ यजते ।<br>
प्र प्र॒जया॑ प॒शुभि॑र्मिथु॒नैर्जा॑यते ॥ [32]</p>
<h4 id="टक-223">टीका</h4>
<p>4एतनि वा इत्यादि ॥ गतम् ॥</p>
<p>इति षष्ठे नवमोनुवाकः ॥</p>
<h2 id="अनवक-१०-दवतयनवकमनतमनतरण-ववरणबरहमण-हवरसदनवधशच">अनुवाकः १० द्वितीयानुवाकाम्नातमन्त्राणां विवरणब्राह्मणं हविरासादनविधिश्च</h2>
<h3 id="मनतर-222">मन्त्रः</h3>
<p>[संयुक्तमन्त्रः - ध्रु॒वो॑ऽसि ध्रु॒वो॑ऽहꣳ स॑जा॒तेषु॑ भूयास॒मित्या॑ह ध्रु॒वाने॒वैना᳚न्कुरुते
उ॒ग्रो᳚ऽस्यु॒ग्रो॑ऽहꣳ स॑जा॒तेषु॑ भूयास॒मित्या॒हाप्र॑तिवादिन ए॒वैना᳚न्कुरुते
अभि॒भूर॑स्यभि॒भूर॒हꣳ स॑जा॒तेषु॑ भूयास॒मित्या॑ह॒ य ए॒वैन॑म्प्रत्यु॒त्पिपी॑ते॒ तमुपा᳚स्यते]</p>
<p>ध्रु॒वो॑ऽसि ।<br>
ध्रु॒वो॑ऽहꣳ स॑जा॒तेषु॑ भूयास॒मित्या॑ह ।<br>
ध्रु॒वाने॒वैना᳚न्कुरुते ।</p>
<h4 id="टक-224">टीका</h4>
<p>1ध्रुवोसीत्यादीनां याजमानमन्त्राणां ब्राह्मणम् । तत्र परिधीनामनुमन्त्रणमन्त्राः ध्रुवोसीत्यादयः ॥ एनान् सजातानविनष्टान् करोति । तथा हि सति तेष्वयं ध्रुवतरो भवति । एनानप्रतिवादिनः कुरुते सजातान् ।</p>
<h3 id="मनतर-223">मन्त्रः</h3>
<p>उ॒ग्रो᳚ऽसि ।
उ॒ग्रो॑ऽहꣳ स॑जा॒तेषु॑ भूयास॒मित्या॒ह ।<br>
अप्र॑तिवादिन ए॒वैना᳚न्कुरुते ।<br>
अभि॒भूर॑सि ।<br>
अभि॒भूर॒हꣳ स॑जा॒तेषु॑ भूयास॒मित्या॑ह ।<br>
य ए॒वैन॑म्प्रत्यु॒त्पिपी॑ते॒ तमुपा᳚स्यते ।</p>
<h4 id="टक-225">टीका</h4>
<p>उग्रः उद्गूर्णः यस्याग्रे न कश्रित्प्रतिवदतीति । प्रत्युत्पिपीते सजातेषु मध्ये य एनं प्रातिकूल्येन उपजीवति तमुपास्यते उपक्षिपति । पीङ् पाने, दैवादिकः, व्यत्ययेन शपश्श्लुः । &lsquo;उपसर्गादस्यत्यूह्योर्वा वचनम्&rsquo; इत्यस्यतेरात्मनेपदम् । &lsquo;अनुदात्ते च&rsquo; इत्यभ्यस्तस्याद्युदात्तत्वम्, &lsquo;तिङि चोदात्तवति&rsquo; इति द्वितीयस्य गतेः अनुदात्तत्वम्, । &lsquo;गतिर्गतौ&rsquo; इति प्रथमस्य ॥</p>
<h3 id="मनतर-224">मन्त्रः</h3>
<p>यु॒नज्मि॑ त्वा॒ ब्रह्म॑णा॒ दैव्ये॒नेत्या॑ह ।<br>
ए॒ष वा अ॒ग्नेर्योग॒स्तेन॑ [33] ए॒वैनँ॑य्युनक्ति ।</p>
<h4 id="टक-226">टीका</h4>
<p>2युनज्मि त्वेत्यग्नियोगः ॥ एष मन्त्रोग्नेर्योगः । अग्निर्युज्यते बद्ध्यतेऽनेनेति करणे घञ् ॥</p>
<h3 id="मनतर-225">मन्त्रः</h3>
<p>य॒ज्ञस्य॒ वै समृ॑द्धेन दे॒वास्सु॑व॒र्गँल्लो॒कमा॑यन् ।<br>
य॒ज्ञस्य॒ व्यृ॑द्धे॒नासु॑रा॒न्परा॑भावयन् ।</p>
<h4 id="टक-227">टीका</h4>
<p>3यज्ञस्येत्यादि ॥ यज्ञस्य यत्स्वमृद्धं हविरादीनामन्यूनत्वम्, अन्यूनं वा हविरादि, तत्स्वर्गप्राप्तिहेतु । यत्पुनर्व्यृद्धं स्कन्नादिवैकल्यं तेनासुरान् पराभावयन्देवाः ।</p>
<h3 id="मनतर-226">मन्त्रः</h3>
<p>यन्मे॑ अग्ने अ॒स्य य॒ज्ञस्य॒ रिष्या॒दित्या॑ह ।<br>
य॒ज्ञस्यै॒व तथ्समृ॑द्धेन॒ यज॑मानस्सुव॒र्गँल्लो॒कमे॑ति
य॒ज्ञस्य॒ व्यृ॑द्धेन॒ भ्रातृ॑व्या॒न्परा॑ भावयति</p>
<h4 id="टक-228">टीका</h4>
<p>&lsquo;यन्मे अग्रे&rsquo; इत्यनेनासन्नहविरभिमन्त्रणेन तद्वैकल्यं प्रति पराभवनहेतुः क्रियत इत्यर्थः । &lsquo;गतिरनन्तरः&rsquo; इति गतेः प्रकृतिस्वरत्वम् ॥</p>
<h3 id="मनतर-227">मन्त्रः</h3>
<p>अग्निहो॒त्रमे॒ताभि॒र्व्याहृ॑तीभि॒रुप॑ सादयेत ।<br>
यज्ञमु॒खँव्वा अ॑ग्निहो॒त्रम् ।</p>
<h4 id="टक-229">टीका</h4>
<p>4हविरासादिन्यो व्याहृतयः ॥ विविधमाह्रियन्ते अनीयन्त इति व्याहृतयः । लोकत्रयात्मिकाः, विविधफलाहरणहेतुभूता वा । अनन्तरगतेः &lsquo;तादौ च&rsquo; इति प्रकृतिस्वरत्वम् । एताभिरग्निहोत्रहविरुपसादयेत् । यज्ञमुखं वा अग्निहोत्रं, प्राधान्यात् ।</p>
<h3 id="मनतर-228">मन्त्रः</h3>
<p>ब्रह्मै॒ता व्याहृ॑तयो यज्ञमु॒ख ए॒व ब्रह्म॑ [34] कु॒रु॒ते।</p>
<h4 id="टक-230">टीका</h4>
<p>ब्रह्मैता इति, लोकत्रयात्मकत्वात् ।</p>
<h3 id="मनतर-229">मन्त्रः</h3>
<p>सँ॒व्व॒थ्स॒रे प॒र्याग॑त ए॒ताभि॑रे॒वोप॑सादयेत् ।</p>
<h4 id="टक-231">टीका</h4>
<p>पर्यागते पर्यावृत्ते । पूर्व्पदप्रकृतिस्वरत्वम् ।</p>
<h3 id="मनतर-230">मन्त्रः</h3>
<h4 id="टक-232">टीका</h4>
<p>उभयतः, सार्वविभक्तिकस्तसिल् ॥</p>
<h3 id="मनतर-231">मन्त्रः</h3>
<p>दर्शपूर्णमा॒सौ चा॑तुर्मा॒स्यान्या॒लभ॑मान ए॒ताभि॒र्व्याहृ॑तीभिर् ह॒वीꣳष्यासा॑दयेत् ।<br>
यज्ञमु॒खँव्वै द॑र्शपूर्णमा॒सौ चा॑तुर्मा॒स्यानि॒ ।<br>
ब्रह्मै॒ता व्याहृ॑तयः। <br>
यज्ञमु॒ख ए॒व ब्रह्म॑ कुरुते ।<br>
सँव्वथ्स॒रे प॒र्याग॑त ए॒ताभि॑रे॒वासा॑दयेत् ।<br>
ब्रह्म॑णै॒वोभ॒यत॑स्सँव्वथ्स॒रम्परि॑गृह्णाति ।</p>
<h4 id="टक-233">टीका</h4>
<p>5दर्शपूर्णमासावित्यादि ॥ गतं प्रथमप्रयोग इदम् ॥</p>
<h3 id="मनतर-232">मन्त्रः</h3>
<p>यद्वै य॒ज्ञस्य॒ साम्ना᳚ क्रि॒यते॑ रा॒ष्ट्रं [35]
य॒ज्ञस्या॒ऽऽशीर्ग॑च्छति ।</p>
<h4 id="टक-234">टीका</h4>
<p>6यद्वा इत्यादि ॥ यज्ञस्य या अशीः साम्ना क्रियते सा सामस्थाशीः आशंसनीयं फलं राष्ट्रं गच्छति यत्रायं वसति तद्राष्ट्रवासिनां तत्केवलं स्थात् ।</p>
<h3 id="मनतर-233">मन्त्रः</h3>
<p>यदृ॒चा विशँ॑य्य॒ज्ञस्या॒ऽऽशीर्ग॑च्छ॒ति ।</p>
<h4 id="टक-235">टीका</h4>
<p>अथ यदृचा क्रियते सा यज्ञस्यशीः विशं गच्छति सर्वान्मनुष्यान् । जातावेकवचनम् ।</p>
<h3 id="मनतर-234">मन्त्रः</h3>
<p>अथ॑ ब्राह्म॒णो॑ऽना॒शीर्के॑ण य॒ज्ञेन॑ यजते ।</p>
<h4 id="टक-236">टीका</h4>
<p>अथेदानीमयं ब्राह्मणो वराकोऽनाशीर्केणाफलेन यज्ञेन यजते, किमेतद्युज्यते ? यद्वा - तिष्ठन्त्वन्ये; ब्राह्मणः किमनाशीर्केण यजेत यः प्रयोजनमन्तरेणाहितं निमेषमात्रमपि न करोतीति प्रतिपादनार्थं ब्राह्मणग्रहणम् । यजुषां प्रायेण करण(क)मन्त्रत्वान्न तत्र कदाचिदाशीरिति ऋक्सामयोरेव ग्रहणम् । नास्त्याशीरस्येति बहुव्रीहौ कप् । अयस्मयादित्वेन पदत्वाद्रुत्वम्, भत्वाद्विसर्जनीयाभावः, &lsquo;नञ्सुभ्याम्&rsquo; इत्युत्तरपदान्तोदात्तत्वम् ।</p>
<h3 id="मनतर-235">मन्त्रः</h3>
<p>सामिधे॒नीर॑नुव॒ख्ष्यन्ने॒ता व्याहृ॑तीᳶ पु॒रस्ता᳚द्दध्यात् ।</p>
<h4 id="टक-237">टीका</h4>
<p>सामिधेनीरित्यादि । समिधामाधानमन्त्रास्सामिधेन्यः &lsquo;प्र वो वाजाः&rsquo; इत्याद्याः । &lsquo;समिधामाधाने षेण्यण्&rsquo;, &lsquo;हलस्तद्धितस्य&rsquo; इति यलोपः ।</p>
<h3 id="मनतर-236">मन्त्रः</h3>
<p>ब्रह्मै॒व प्र॑ति॒पद॑ङ्कुरुते ।
तथा᳚ ब्राह्म॒णस्साशी᳚र्केण य॒ज्ञेन॑ यजते ।</p>
<h4 id="टक-238">टीका</h4>
<p>प्रतिपदं प्रारम्भं कुरुते । प्रथमतः पद्यत इति प्रतिपत् । सम्पदादित्वात्क्विप् ॥</p>
<h3 id="मनतर-237">मन्त्रः</h3>
<p>यङ्का॒मये॑त॒ यज॑मान॒म्भ्रातृ॑व्यमस्य य॒ज्ञस्या॒ऽऽशीर्ग॑च्छे॒दिति।<br>
तस्यै॒ता व्याहृ॑तीᳶ पुरोऽनुवा॒क्या॑यान्दध्यात् ।<br>
भ्रातृव्यदेव॒त्या॑ वै पु॑रोऽनुवा॒क्या᳚ ।<br>
भ्रातृ॑व्यमे॒वास्य॑ य॒ज्ञस्य॑ [36] आ॒शीर्ग॑च्छति ।</p>
<h4 id="टक-239">टीका</h4>
<p>7यं कामयेतेत्यादि ॥ पुरस्तादवदानकालेनूच्यत इति पुरोनुवाक्या । गतमन्यत् ॥</p>
<h3 id="मनतर-238">मन्त्रः</h3>
<p>यान्का॒मये॑त॒ यज॑मानान्थ्स॒माव॑त्येनान् य॒ज्ञस्या॒ऽऽशीर्ग॑च्छे॒दिति
तेषा॑मे॒ता व्याहृ॑तीᳶ +++(दद्यात्)+++।</p>
<h4 id="टक-240">टीका</h4>
<p>8यानित्यादि ॥ समावती समा सर्वेषां तुल्या न कदाचिदपि भ्रातृव्यस्य । यद्वा - समा अविषमा सदा यजमानगामिनी । समादावतुप् ।</p>
<h3 id="मनतर-239">मन्त्रः</h3>
<p>पुरोऽनुवा॒क्या॑या अर्ध॒र्च एका᳚न्दध्यात् ।
या॒ज्या॑यै पु॒रस्ता॒देकाँ᳚म् +++(दद्यात्)+++।<br>
या॒ज्या॑या अर्ध॒र्च एकाम् +++(दद्यात्)+++।<br>
तथै॑नान्थ्स॒माव॑ती य॒ज्ञस्या॒ऽऽशीर्ग॑च्छति ।</p>
<h4 id="टक-241">टीका</h4>
<p>ऋचोर्धमर्धर्चः । &lsquo;अर्धं नपुंसकम्&rsquo; इतिसमासः, &lsquo;ऋक्पूरब्धूः&rsquo; इत्यादिना अप्रत्ययस्समासान्तः । इज्यतेनयेति याज्या । &lsquo;यज याच&rsquo; इति कुत्वाभावः ।</p>
<h3 id="मनतर-240">मन्त्रः</h3>
<p>यथा॒ वै प॒र्जन्य॒स्सुवृ॑ष्टँ॒व्वर्ष॑ति ..<br>
ए॒वँय्य॒ज्ञो यज॑मानाय वर्षति ।<br>
स्थल॑योद॒कम्प॑रिगृ॒ह्णन्ति ।<br>
आ॒शिषा॑ य॒ज्ञँय्यज॑मान॒ᳶ परि॑गृह्णाति ।</p>
<h4 id="टक-242">टीका</h4>
<p>यथेति । स्थलया कूलेन उदकं परिगृह्णन्ति निरुद्धन्ति । एवमाशिषा यज्ञं यजमानः परिगृह्णाति फलप्रदानैकव्यापारयन्त्रितमिव करोति, यथा न कदाचिदपि फलमददानस्तिष्ठति, दत्ते चेदं न याचते यजमानः, याचितेयाचिते ददाति यज्ञ इति ॥</p>
<h3 id="मनतर-241">मन्त्रः</h3>
<p>मनो॑ऽसि ।<br>
प्राजाप॒त्यं [37] मन॑सा मा भू॒तेनाऽऽवि॒शेत्या॑ह ।<br>
मनो॒ वै प्रा॑जाप॒त्यम्  ।<br>
प्रा॑जाप॒त्यो य॒ज्ञो मन॑ ए॒व य॒ज्ञमा॒त्मन्ध॑त्ते ।</p>
<h4 id="टक-243">टीका</h4>
<p>9मनोसीति ॥ स्रौवाघाराभिमन्त्रणम् । प्राजापत्याविशेषान्मन इति यज्ञ उच्यते ॥</p>
<h3 id="मनतर-242">मन्त्रः</h3>
<p>[संयुक्तमन्त्रः - वाग॑स्यै॒न्द्री स॑पत्न॒ख्षय॑णी
वा॒चा मे᳚न्द्रि॒येणाऽऽवि॒शेत्या॑है॒न्द्री वै वाग्वाच॑मे॒वैन्द्रीमा॒त्मन्ध॑त्ते ॥ [38] ]</p>
<h4 id="टक-244">टीका</h4>
<p>10वागसीति ॥ स्रुच्याघाराभिमन्त्रणम् । गतम् ॥</p>
<ul>
<li>
<p>वाग॑सि ।</p>
<ul>
<li>स्रुच्यं - वागसीति यजुषा ॥ वागसि वाचा निर्वृत्तत्वात् वागेवासि त्वम् ।</li>
</ul>
</li>
<li>
<p>ऐन्द्री+++(असि)+++ ।</p>
<ul>
<li>ऐन्द्रीन्द्रदेवत्या । यद्वा - इन्द्रस्येयमैन्द्री वाक्, सैवासि ।</li>
</ul>
</li>
<li>
<p>स॑पत्न॒ख्षय॑णी +++(असि)+++ ।</p>
<ul>
<li>सपत्नक्षयणी शत्रूणां क्षयकरी ।</li>
</ul>
</li>
<li>
<p>वा॒चा मे᳚न्द्रि॒येणाऽऽवि॑श ।</p>
<ul>
<li>तत्त्वया वाचेन्द्रियेण च । जातावेकवचनम् । तेनैवेन्द्रेण सृष्टैरिन्द्रियैश्चक्षुरादिभिश्च सह सुखं मामाविश । &lsquo;इन्द्रियमिन्द्रलिङ्गम्&rsquo; इत्यादौ निपात्यते । &lsquo;सावेकाचः&rsquo; इति वाचस्तृतीयोदात्ता ॥</li>
</ul>
</li>
</ul>
<p>इति षष्ठे दशमोनुवाकः ॥</p>
<h2 id="अनवक-११-आशरवणदमनतरवध">अनुवाकः ११ आश्रावणादिमन्त्रविधिः</h2>
<h3 id="मनतर-243">मन्त्रः</h3>
<p>यो वै स॑प्तद॒शम्प्र॒जाप॑तिँय्य॒ज्ञम॒न्वाय॑त्
तँ॒व्वेद॒ ।<br>
प्रति॑ य॒ज्ञेन॑ तिष्ठति॒ न य॒ज्ञाद्भ्रꣳ॑शते ।</p>
<h4 id="टक-245">टीका</h4>
<p>1यो वा इत्यादि ॥ सप्तदशाक्षरसमूहात्मा प्रजापतिः सप्तदशः । समूहे छान्दसो डः । परिमाणो वा &lsquo;तस्य पूरणे&rsquo; इति डट् । अवयवधर्मेण समुदायो व्यपदिश्यते, सप्तदशसु प्रथमादीनामपि सप्तदशत्वात् । यज्ञमन्वायत् , तमनुप्रविष्टम् ॥</p>
<h3 id="मनतर-244">मन्त्रः</h3>
<p>[संयुक्तमन्त्रः - आ श्रा॑व॒येति॒ चतु॑रख्षर॒मस्तु॒ श्रौष॒डिति॒ चतु॑रख्षरँ॒य्यजेति॒ द्व्य॑ख्षरँ॒य्ये यजा॑मह॒ इति॒ पञ्चा᳚ख्षरन्द्व्यख्ष॒रो व॑षट्का॒र ए॒ष वै स॑प्तद॒शᳶ प्र॒जाप॑तिर्य॒ज्ञम॒न्वाय॑त्तो॒ य ए॒वँव्वेद॒ प्रति॑ य॒ज्ञेन॑ तिष्ठति॒ न य॒ज्ञाद्भ्रꣳ॑शते॒  ]</p>
<p>आ श्रा॑व॒येति॒ चतु॑रख्षरम् ।</p>
<h4 id="टक-246">टीका</h4>
<p>2आ श्रावयेत्यादि ॥ तुभ्यमिदं दीयत इति देवताविशेषमाभिमुख्येन आ श्रावयेति चतुरक्षरमध्वर्योः ।</p>
<h3 id="मनतर-245">मन्त्रः</h3>
<p>अस्तु॒ श्रौष॒डिति॒ चतु॑रख्षरम् ।</p>
<h4 id="टक-247">टीका</h4>
<p>अस्तु श्रौषट् एवमेतत्कर्तव्यमिति चतुरक्षरमग्नीधः ।</p>
<h3 id="मनतर-246">मन्त्रः</h3>
<p>यजेति॒ द्व्य॑ख्षरम् ।</p>
<h4 id="टक-248">टीका</h4>
<p>यज इमां देवतां यष्टुं याज्यां ब्रूहीति द्व्यक्षरं अध्वर्योरेव ।</p>
<h3 id="मनतर-247">मन्त्रः</h3>
<p>ये यजा॑मह॒ इति॒ पञ्चा᳚ख्षरम् ।</p>
<h4 id="टक-249">टीका</h4>
<p>ये यजामहे य एव वयंस्मः त एव यजामहे कस्त्वां यष्टुमर्हतीति यागसङ्कल्पाय पञ्चाक्षरं हेतुः ।</p>
<h3 id="मनतर-248">मन्त्रः</h3>
<p>द्व्यख्ष॒रो व॑षट्का॒रः ।</p>
<h4 id="टक-250">टीका</h4>
<p>वषट्क्रियते हविर्दीयतेनेनेति वषट्कारो वौषट्शब्दो द्व्यक्षरो होतुरेव ।</p>
<h3 id="मनतर-249">मन्त्रः</h3>
<p>ए॒ष वै स॑प्तद॒शᳶ प्र॒जाप॑तिर्य॒ज्ञम॒न्वाय॑त्तः ।<br>
य ए॒वँव्वेद॒ प्रति॑ य॒ज्ञेन॑ तिष्ठति॒ न य॒ज्ञाद्भ्रꣳ॑शते ।</p>
<h4 id="टक-251">टीका</h4>
<p>एष वा इत्यादि । गतम् ॥</p>
<h3 id="मनतर-250">मन्त्रः</h3>
<p>[संयुक्तमन्त्रः - यो वै य॒ज्ञस्य॒ प्राय॑णम्प्रति॒ष्ठाम् [39]  उ॒दय॑नँ॒व्वेद॒ प्रति॑ष्ठिते॒नारि॑ष्टेन य॒ज्ञेन॑ स॒ꣵ॒स्थाङ्ग॑च्छ॒त्या श्रा॑व॒यास्तु॒ श्रौष॒ड्यज॒ ये यजा॑महे वषट्का॒र ए॒तद्वै य॒ज्ञस्य॒ प्राय॑णमे॒षा प्र॑ति॒ष्ठैतदु॒दय॑नँ॒य्य ए॒वँव्वेद॒ प्रति॑ष्ठिते॒नारि॑ष्टेन य॒ज्ञेन॑ स॒ꣵ॒स्थाङ्ग॑च्छति ]</p>
<p>यो वै य॒ज्ञस्य॒ प्राय॑णम्प्रति॒ष्ठामु॒दय॑नँ॒व्वेद ।<br>
प्रति॑ष्ठिते॒नारि॑ष्टेन य॒ज्ञेन॑ स॒ꣵ॒स्थाङ्ग॑च्छ॒ति ।<br>
आ श्रा॑व॒यास्तु॒ श्रौष॒ड्यज॒ ये यजा॑महे वषट्का॒रः ।<br>
ए॒तद्वै य॒ज्ञस्य॒ प्राय॑णम् ।<br>
ए॒षा प्र॑ति॒ष्ठा।<br>
एतदु॒दय॑नम् ।<br>
य ए॒वँव्वेद॒ प्रति॑ष्ठिते॒नारि॑ष्टेन य॒ज्ञेन॑ स॒ꣵ॒स्थाङ्ग॑च्छति ।</p>
<h4 id="टक-252">टीका</h4>
<p>3यो वै यज्ञस्येत्यादि ॥ प्रायणं प्रारम्भः प्रवेशनम् ।<br>
प्रतिष्ठा स्थितिः । <br>
उदयनं संस्था समाप्तिः ।<br>
एतत्त्रयात्मिकमाश्रावयादिकम् । तस्मादत्रैव समस्तो यागस्समाप्तः, एतच्छेषतया सर्वमन्यत्क्रियत इति । अरिष्टः हिसारहितः ॥</p>
<h3 id="मनतर-251">मन्त्रः</h3>
<p>[संयुक्तमन्त्रः - यो वै सू॒नृता॑यै॒ दोहँ॒व्वेद॑ दु॒ह ए॒वैनाँ᳚य्य॒ज्ञो वै सू॒नृताऽऽश्रा॑व॒येत्यैवैना॑मह्व॒दस्तु॑ [40]<br>
श्रौष॒डित्यु॒पावा᳚स्रा॒ग्यजेत्युद॑नैषी॒द्ये यजा॑मह॒ इत्युपा॑सदद्वषट्का॒रेण॑ दोग्ध्ये॒ष वै सू॒नृता॑यै॒ दोहो॒ य ए॒वँव्वेद॑ दु॒ह ए॒वैना᳚म् ]</p>
<p>यो वै सू॒नृता॑यै॒ दोहँ॒व्वेद॑ दु॒ह ए॒वैनाँ᳚म् ।</p>
<h4 id="टक-253">टीका</h4>
<p>4यो वै सूनृताया इत्यादि ॥ प्रियसत्यात्मिका वाक्सूनृता । तत्तुल्यत्वात्तत्साधनत्वाद्वा अभेदेन यज्ञ उच्यते । &lsquo;यज्ञो वै सूनृता&rsquo; इति गोत्वेन रूप्यते । एनां सूनृतां यज्ञं दुहे दुग्धे अभिमतं स्वर्गादिकम् । &lsquo;लोपस्त आत्मनेपदेषु&rsquo; इति तलोपः ।</p>
<h3 id="मनतर-252">मन्त्रः</h3>
<p>य॒ज्ञो वै सू॒नृताऽऽश्रा॑व॒येत्यैवैना॑मह्वत् ।</p>
<h4 id="टक-254">टीका</h4>
<p>एवैनामह्वत् एनामाह्वयत् दोग्धुम् । छान्दसो लुङ्, &lsquo;लिपिसिचिह्वश्च&rsquo; इत्यङ् ।</p>
<h3 id="मनतर-253">मन्त्रः</h3>
<p>अस्तु॒ श्रौष॒डित्यु॒पावा᳚स्राक् ।</p>
<h4 id="टक-255">टीका</h4>
<p>उपावास्राक् उपसृजति वत्सम् । सृजतेर्लुङि । &lsquo;बहुलं छन्दसि&rsquo; इतीडभावः, &lsquo;सृजिदृशोः&rsquo; इत्यमागमः, &lsquo;वदव्रज&rsquo; इति वृद्धिः ।</p>
<h3 id="मनतर-254">मन्त्रः</h3>
<p>यजेत्युद॑नैषी॒दत् ।</p>
<h4 id="टक-256">टीका</h4>
<p>उदनैषीत् उन्नयति पात्रम् ।</p>
<h3 id="मनतर-255">मन्त्रः</h3>
<p>ये यजा॑मह॒ इत्युपा॑सदत्।</p>
<h4 id="टक-257">टीका</h4>
<p>उपासदत् उपसीदति ।</p>
<h3 id="मनतर-256">मन्त्रः</h3>
<p>वषट्का॒रेण॑ दोग्ध्यि ।<br>
ए॒ष वै सू॒नृता॑यै॒ दोहो॒ य ए॒वँव्वेद॑ दु॒ह ए॒वैना᳚म्‌।</p>
<h4 id="टक-258">टीका</h4>
<p>दोग्धा । ऌदित्वादङ् । आश्रावयाद्युक्तिरभिमतसिध्यै सूनृताह्वानादिकृत् ॥</p>
<h3 id="मनतर-257">मन्त्रः</h3>
<p>[संयुक्तमन्त्रः - दे॒वा वै स॒त्रमा॑सत॒ तेषा॒न्दिशो॑ऽदस्य॒न्त ए॒तामा॒र्द्राम्प॒ङ्क्तिम॑पश्य॒न्ना श्रा॑व॒येति॑ पुरोवा॒तम॑जनय॒न्नस्तु॒ श्रौष॒डित्य॒ब्भ्रꣳ सम॑प्लावय॒न्॒यजेति॑ वि॒द्युत᳚म् [41]<br>
अ॒ज॒न॒य॒न्॒, ये यजा॑मह॒ इति॒ प्राव॑र्‌षयन्न॒भ्य॑स्तनयन्वषट्का॒रेण॒ ततो॒ वै तेभ्यो॒ दिश॒ᳶ प्राप्या॑यन्त॒ य ए॒वँव्वेद॒ प्रास्मै॒ दिश॑ᳶ प्यायन्त ]</p>
<p>दे॒वा वै स॒त्रमा॑सत ।</p>
<h4 id="टक-259">टीका</h4>
<p>5देवा वा इत्यादि ॥ सत्रासनं क्रतुविशेषः एकादशरात्रादिः, तमकुर्वत । आस्थानकर्मा वा इदानीमयमास्तिः ।</p>
<h3 id="मनतर-258">मन्त्रः</h3>
<p>तेषा॒न्दिशो॑ऽदस्यन् ।</p>
<h4 id="टक-260">टीका</h4>
<p>दिशः प्रागाद्या अदस्यन् उपक्षीणविभवा अभूवन् । दसु उपक्षये ।</p>
<h3 id="मनतर-259">मन्त्रः</h3>
<p>त ए॒तामा॒र्द्राम्प॒ङ्क्तिम॑पश्यन् ।<br>
आ श्रा॑व॒येति॑ पुरोवा॒तम॑जनयन् ।<br>
अस्तु॒ श्रौष॒डित्य॒ब्भ्रꣳ  सम॑प्लावयन् ।<br>
यजेति॑ वि॒द्युत᳚म् [41]अ॒ज॒न॒यन् ।<br>
ये यजा॑मह॒ इति॒ प्राव॑र्षयन् ।<br>
अ॒भ्य॑स्तनयन्वषट्का॒रेण ।<br>
ततो॒ वै तेभ्यो॒ दिश॒ᳶ प्राप्या॑यन्त ।<br>
य ए॒वँव्वेद॒ प्रास्मै॒ दिश॑ᳶ प्यायन्ते ।</p>
<h4 id="टक-261">टीका</h4>
<p>आर्द्रामार्द्रयित्रीम् आ समन्ताद्रात्रीं लोकानां वर्षहेतुं अक्षरपङ्क्तिमपश्यन् । गतमन्यत् ॥</p>
<h3 id="मनतर-260">मन्त्रः</h3>
<p>प्र॒जाप॑तिन्त्वो॒वेद॑ ।<br>
प्र॒जाप॑तिस्त्वँव्वेद ।<br>
यम्प्र॒जाप॑ति॒र्वेद॒ स पुण्यो॑ भवति ।</p>
<h4 id="टक-262">टीका</h4>
<p>6प्रजापतिमित्यादि ॥ प्रजापतिं कश्चिद्वेद ज्ञातवान् । प्रजापतिरपि कं चिद्वेद । `त्वसमसीमनेमेत्यनुच्चानि&rsquo; इति त्वशब्दस्यानुदात्तत्वात्तस्याख्यातेनैकपद्यं मन्यन्ते पदकाराः । तत्र &lsquo;चादिलोपे विभाषा&rsquo; इति प्रथमा तिङ्विभक्तिर्न निहन्यते ।</p>
<h3 id="मनतर-261">मन्त्रः</h3>
<p>यम्प्र॒जाप॑ति॒र्वेद॒ स पुण्यो॑ भवति ।</p>
<h4 id="टक-263">टीका</h4>
<p>यमित्यादि । एतं प्रचरन्तं प्रजापतिर्वेदेति ।</p>
<h3 id="मनतर-262">मन्त्रः</h3>
<p>ए॒ष वै छ॑न्द॒स्य॑ᳶ प्र॒जाप॑ति॒रा श्रा॑व॒यास्तु॒ श्रौष॒ड्यज॒ ये यजा॑महे वषट्का॒रः ।<br>
य ए॒वँव्वेद॒ पुण्यो॑ भवति ।</p>
<h4 id="टक-264">टीका</h4>
<p>छन्दस्य इति । &lsquo;अक्षरसमूहे छन्दस उपसङ्ख्यानम्&rsquo; इति यत् । आश्रावयादीनां छन्दसां वीर्यत्वात् यथोक्तम् - &lsquo;य एवं छन्दसां वीर्यम्&rsquo; इत्यादि । तत्रैषां छन्दसां वीर्यत्वमुक्तम्, अत्र तु तत्समूहस्य प्रजापतित्वमिति विवेकः । +++(मूले एवंवेद इति वर्तते । पूर्वतनस्थलेष्वपि वेद- वित् इत्यनयोः पृथङ् निर्देशः दृश्यते । अत्र वेद इत्यस्य स्थाने वित् इति पाठः कथं घटत इति विचारणीयम्)+++एवंविदनुष्ठाता पुण्यो भवति, न चेत्पापकृत् । यत्किञ्चित्पापकृदपीति केचित् ॥</p>
<h3 id="दवतयनवकमनतपरयजनमनतरणववरणम">द्वितीयानुवाकाम्नातप्रयाजानुमन्त्रणविवरणम्</h3>
<h3 id="मनतर-263">मन्त्रः</h3>
<p>[संयुक्तमन्त्रः - वस॒न्तम् [42]<br>
ऋ॒तू॒नाम्प्री॑णा॒मीत्या॑ह॒र्तवो॒ वै प्र॑या॒जा ऋ॒तूने॒व प्री॑णाति॒ ते᳚ऽस्मै प्री॒ता य॑थापू॒र्वङ्क॑ल्पन्ते॒ कल्प॑न्तेऽस्मा ऋ॒तवो॒ य ए॒वँव्वेद ]</p>
<p>वस॒न्तम् [42] ऋ॒तू॒नाम्प्री॑णा॒मीत्या॑ह ।<br>
ऋ॒र्तवो॒ वै प्र॑या॒जा ऋ॒तूने॒व प्री॑णाति ।<br>
ते᳚ऽस्मै प्री॒ता य॑थापू॒र्वङ्क॑ल्पन्ते ।<br>
कल्प॑न्तेऽस्मा ऋ॒तवो॒ य ए॒वँव्वेद ।</p>
<h4 id="टक-265">टीका.</h4>
<p>7वसन्तमित्यादयः प्रयाजानुमन्त्रणमन्त्राः ॥ पञ्चत्वान्वयाल्लोकस्थितिहेतुत्वाच्च प्रयाजा ऋतवः । प्रथममिज्यन्त इति प्रयाजाः । &lsquo;प्रयाजानुयाजौ यज्ञाङ्गे&rsquo; इति कुत्वाभावः, थाथादिना उत्तरपदान्तोदात्तत्वम् । कल्पन्ते अविपर्यासेन प्रवर्तन्ते ॥</p>
<h3 id="दवतयनवकमनतआजयभगनमनतरणववरण">द्वितीयानुवाकाम्नातआज्यभागानुमन्त्रणविवरणं</h3>
<h3 id="मनतर-264">मन्त्रः</h3>
<p>[संयुक्तमन्त्रः -  अ॒ग्नीषोम॑योर॒हन्दे॑वय॒ज्यया॒ चख्षु॑ष्मान्भूयास॒मित्या॑हा॒ग्नीषोमा᳚भ्याँ॒व्वै य॒ज्ञश्चख्षु॑ष्मा॒न्ताभ्या॑मे॒व चख्षु॑रा॒त्मन्ध॑त्ते ]</p>
<p>अ॒ग्नीषोम॑योर॒हन्दे॑वय॒ज्यया॒ चख्षु॑ष्मान्भूयास॒मित्या॑ह ।<br>
अग्नीषोमा᳚भ्याँ॒व्वै य॒ज्ञश्चख्षु॑ष्मा॒न्ताभ्या॑मे॒व चख्षु॑रा॒त्मन्ध॑त्ते ।</p>
<h4 id="टक-266">टीका</h4>
<p>8अग्नीषोमयोरित्याज्यभागानुमन्त्रणम् ॥ &lsquo;ईदग्नेः&rsquo; इतीत्वम्, &lsquo;अग्नेस्तुत्स्तोमसोमाः&rsquo; इति षत्वम्, &lsquo;देवताद्वन्द्वे च&rsquo; इति पूर्वोत्तरपदयोर्युगपत्प्रकृतिस्वरत्वम् ॥</p>
<h3 id="दवतयनवकमनतपरडशनमनतरणववरणम">द्वितीयानुवाकाम्नातपुरोडाशानुमन्त्रणविवरणम्</h3>
<h3 id="मनतर-265">मन्त्रः</h3>
<p>अग्नेर॒हन्दे॑वय॒ज्यया᳚न्ना॒दो भू॑यास॒मित्या॑ह ।</p>
<h4 id="टक-267">टीका.</h4>
<p>9अग्नेरहमित्याग्नेयस्य पुरोडाशस्यानुमन्त्रणम् - अग्निर्वा इत्यादि ॥ देवानाम्मध्येग्निरन्नादः अन्नस्यात्ता, हविषां भोक्तृत्वात् । अणपवादः, पचाद्यच् ।</p>
<h3 id="मनतर-266">मन्त्रः</h3>
<p>अ॒ग्निर्वै दे॒वाना॑मन्ना॒दस्तेनै॒व [43] अ॒न्नाद्य॑मा॒त्मन्ध॑त्ते ।</p>
<h4 id="टक-268">टीका</h4>
<p>अन्नाद्यं अन्नस्यादनमन्नाद्यं अन्नादनसामर्थ्यम् । छान्दसो भावे क्यच् [प्] । यद्वा - अन्नात्मकमदनीयमन्नाद्यम् । &lsquo;गदमदचरयमश्च&rsquo; इति चकारस्यानुक्तसमुच्चयार्थत्वाद्यत् ॥</p>
<h3 id="दवतयनवकमनतपशयजनमनतरणववरणम">द्वितीयानुवाकाम्नातोपांशुयाजानुमन्त्रणविवरणम्</h3>
<h3 id="मनतर-267">मन्त्रः</h3>
<p>[संयुक्तमन्त्रः  -दब्धि॑र॒स्यद॑ब्धो भूयासम॒मुन्द॑भेय॒मित्या॑ह
ए॒तया॒ वै दब्ध्या॑ दे॒वा असु॑रानदभ्नुव॒न्तयै॒व भ्रातृ॑व्यन्दभ्नोति ]</p>
<p>दब्धि॑र॒सि ।<br>
अद॑ब्धो भूयासम॒मुन्द॑भेय॒मित्या॑ह ।<br>
ए॒तया॒ वै दब्ध्या॑ दे॒वा असु॑रानदभ्नुव॒न्  ।<br>
तयै॒व भ्रातृ॑व्यन्दभ्नोति ।</p>
<h4 id="टक-269">टीका</h4>
<p>10दब्धिरसीत्युपांशुयाजस्यानुमन्त्रणम् - एतया वा इत्यादि ॥ दब्ध्या दम्भनेन शत्रूणां दम्भनहेतुना । उपांशुयाजेन देवा असुरानदभ्नुवन् हिंसितवन्तः ॥</p>
<h3 id="दवतयनवकमनतगनषमयनमनतरणववरण">द्वितीयानुवाकाम्नाताग्नीषोमीयानुमन्त्रणविवरणं</h3>
<h3 id="मनतर-268">मन्त्रः</h3>
<p>[संयुक्तमन्त्रः  -अ॒ग्नीषोम॑योर॒हन्दे॑वय॒ज्यया॑ वृत्र॒हा भू॑यास॒मित्या॑हा॒ग्नीषोमा᳚भ्याँ॒व्वा
इन्द्रो॑ वृ॒त्रम॑ह॒न्ताभ्या॑मे॒व भ्रातृ॑व्यꣵ स्तृणुते ]</p>
<p>अ॒ग्नीषोम॑योर॒हन्दे॑वय॒ज्यया॑ वृत्र॒हा भू॑यास॒मित्या॑ह ।<br>
अ॒ग्नीषोमा᳚भ्याँ॒व्वा
इन्द्रो॑ वृ॒त्रम॑ह॒न्ताभ्या॑मे॒व भ्रातृ॑व्यꣵ स्तृणुते ।</p>
<h3 id="दवतयनवकमनतनदरगननमनतरणववरण">द्वितीयानुवाकाम्नातैन्द्राग्नानुमन्त्रणविवरणं</h3>
<h4 id="टक-270">टीका</h4>
<p>11अग्नीषोमयोरित्यग्नीषोमीयस्यानुमन्त्रणम् ॥ स्तृणुते नाशयति ॥</p>
<h3 id="मनतर-269">मन्त्रः</h3>
<p>[संयुक्तमन्त्रः -इन्द्राग्नि॒योर॒हन्दे॑वय॒ज्यये᳚न्द्रिया॒व्य॑न्ना॒दो भू॑यास॒मित्या॑हेन्द्रिया॒व्ये॑वान्ना॒दो भ॑व॒तीन्द्र॑स्य [44]<br>
अ॒हन्दे॑वय॒ज्यये᳚न्द्रिया॒वी भू॑यास॒मित्या॑हेन्द्रिया॒व्ये॑व भ॑वति ]</p>
<p>इन्द्राग्नि॒योर॒हन्दे॑वय॒ज्यायै॑</p>
<p>इन्द्रिया॒व्य॑न्ना॒दो भू॑यास॒मित्या॑ह ।</p>
<h4 id="टक-271">टीका</h4>
<p>12इन्द्राग्नियोरहमित्यैन्द्राग्नस्यानुमन्त्रणम् - इन्द्रियाव्येवेत्यादि ॥</p>
<h3 id="मनतर-270">मन्त्रः</h3>
<p>इन्द्रिया॒व्ये॑वान्ना॒दो भ॑व॒तः ।</p>
<h4 id="टक-272">टीका</h4>
<p>इन्द्रेणेन्द्रियावी, अग्निनान्नादश्च भवति । &lsquo;बहुलं छन्दसि&rsquo; इति विनिः, &lsquo;अन्येभ्योपि दृश्यते&rsquo; इति दीर्घत्वम् ॥</p>
<h3 id="मनतर-271">मन्त्रः</h3>
<p>इन्द्र॑स्या॒हन्दे॑वय॒ज्यये᳚न्द्रिया॒वी भू॑यास॒मित्या॑ह
इन्द्रिया॒व्ये॑व भ॑वति</p>
<h4 id="टक-273">टीका</h4>
<p>13इन्द्रस्येत्यैन्द्रस्य सान्नाय्यस्यानुमन्त्रणम् ॥</p>
<h3 id="मनतर-272">मन्त्रः</h3>
<p>महे॒न्द्रस्या॒हन्दे॑वय॒ज्यया॑ जे॒मान॑म्महि॒मान॑ङ्गमेय॒मित्या॑ह ।<br>
जे॒मान॑मे॒व म॑हि॒मान॑ङ्गच्छति ।</p>
<h4 id="टक-274">टीका</h4>
<p>14महेन्द्रस्येति माहेन्द्रस्य ॥ जेमा जेतृत्वं सर्वोत्कृष्टत्वम् । &lsquo;तुश्छन्दसि&rsquo; इति जेतृशब्दादिमनिच्, छान्दस इकारलोपः, &lsquo;तुरिष्ठेमेयस्सु&rsquo; इति तृलोपः । जनयितृत्वं वा । जनेश्छान्दसो जाभावः । &lsquo;अन्येभ्योपि दृश्यन्ते&rsquo; इति वा व्यत्ययेन भावे जयतेर्मनिन्प्रत्ययः, छान्दसमन्तोदात्तत्वम् । महिमानं महत्त्वम् । मह पूजायाम् । सर्वेषां पूजार्हत्वम् । पूवर्वन्मनिन्प्रत्ययस्स्वरश्च ॥</p>
<h3 id="दवतयनवकमनतसवषटकदनमनतरणववरण">द्वितीयानुवाकाम्नातस्विष्टकृदनुमन्त्रणविवरणं</h3>
<h3 id="मनतर-273">मन्त्रः</h3>
<p>[संयुक्तमन्त्रः - अ॒ग्नेस्स्वि॑ष्ट॒कृतो॒ऽहन्दे॑वय॒ज्ययाऽऽयु॑ष्मान् य॒ज्ञेन॑ प्रति॒ष्ठाङ्ग॑मेय॒मित्या॒हायु॑रे॒वात्मन्ध॑त्ते॒ प्रति॑ य॒ज्ञेन॑ तिष्ठति ॥ 45 ॥ ]</p>
<p>अ॒ग्नेस्स्वि॑ष्ट॒कृतो॒ऽहन्दे॑वय॒ज्ययाऽऽयु॑ष्मान् य॒ज्ञेन॑ प्रति॒ष्ठाङ्ग॑मेय॒मित्या॒ह ।<br>
आयु॑रे॒वात्मन्ध॑त्ते ।<br>
प्रति॑ य॒ज्ञेन॑ तिष्ठति ।</p>
<h4 id="टक-275">टीका</h4>
<p>15अग्नेस्स्विष्टकृत इति स्विष्टकृतोनुमन्त्रणम् ॥ आयुष्मान्दीर्घायुः । आयुर्दीर्घमात्मनि स्थापयति । प्रतियज्ञेन तिष्ठतीति । यज्ञेन या प्रतिष्ठा यजमानस्य भवति, &lsquo;प्रति तिष्ठति प्रजया पशुभिर्यजमानः&rsquo; इति तामपि प्रतिष्ठां गच्छतीति । यद्वा - प्रतिष्ठेति परमात्मोच्यते । यज्ञेन यजनेन तं प्रतितिष्ठति प्राप्नोतीति ॥</p>
<p>-[ स्विष्टकृतः - अग्नेस्स्विष्टकृत इति ॥ स्विष्टं करोर्तीति स्विष्टकृत्, तस्य देवयज्ययाहमायुष्मान्भूत्वा यज्ञेन प्रतिष्ठां गमेयम् । यज्ञेन या प्रतिष्ठा भवति &lsquo;यो यतो यज्ञं प्रयुङ्क्ते । तदेनं प्रतिष्ठापयतीति । प्रति तिष्ठति प्रजया पशुभिर्यजमानः&rsquo; इति तामपि प्रतिष्ठां गमेयम् । &lsquo;लिङ्याशिष्यङ्&rsquo; ॥]</p>
<p>इति षष्ठे एकादशोनुवाकः ॥</p>
<h2 id="अनवक-१२-सहतय-२२७-अनवकयरमनतन-कमयषटन-यजयपरनवकय">अनुवाकः १२ संहितायां २,२,७ अनुवाकयोराम्नातानां काम्येष्टीनां याज्यापुरोनुवाक्याः</h2>
<h2 id="पशकमसयनदरषट--परनवकय-१-मनतर">पशुकामस्यैन्द्रेष्टेः  पुरोनुवाक्या १ मन्त्रः</h2>
<h3 id="मनतर-274">मन्त्रः</h3>
<p>इन्द्रँ॑व्वो वि॒श्वत॒स्परि॒ हवा॑महे॒ जने᳚भ्यः ।<br>
अ॒स्माक॑मस्तु॒ केव॑लः  ॥</p>
<h4 id="टक-276">टीका</h4>
<p>1&rsquo;ऐन्द्रं चरुं निर्वपेत्पशुकामः&rsquo; इत्यस्य पुरोनुवाक्या - इन्द्रं व इति गायत्री ॥ याजमानब्राह्मणमध्ये याज्याकाण्डं वैश्वदेवम् । हे ऋत्विग्यजमाना वो युष्माकं मम जनेभ्यः पुत्रादिभ्यः सामर्थ्याद्युष्मभ्यमस्मभ्यं च सर्वार्थमिन्द्रं विश्वतस्परि विश्वस्मादुपरि हवामहे आह्वयामः । &lsquo;पञ्चम्याः परावध्यर्थे&rsquo; इति सत्वम् । यद्वा - विश्वतो जनेभ्य उपरिस्थितमिन्द्रं वो युष्मदर्थं हवामहे । किमर्थम्&rsquo; अस्माकमेव केवलोसाधाणोस्तु साधको नान्येषामिति ॥</p>
<h3 id="पशकमसयनदरषट--यजय---२-मनतर">पशुकामस्यैन्द्रेष्टेः  याज्या   २ मन्त्रः</h3>
<h3 id="मनतर-275">मन्त्रः</h3>
<p>इन्द्र॒न्नरो॑ ने॒मधि॑ता हवन्ते॒ यत्पार्या॑ यु॒नज॑ते॒ धिय॒स्ताः ।<br>
शूरो॒ नृषा॑ता॒ शव॑सश्चका॒न आ गोम॑ति व्र॒जे भ॑जा॒ त्वन्नः॑  ॥</p>
<h4 id="टक-277">टीका</h4>
<p>2तत्रैव याज्या - इन्द्रं नर इति त्रिष्टुप् ॥ नरो मनुष्या इन्द्रं हवन्ते आह्वयन्ति । कीदृशम् ? नेमधिता, नेम इत्यर्धस्य नाम । &lsquo;यत्सर्वेषामर्धमिन्द्रः प्रति&rsquo; इति सर्वेषां भागार्धेन इन्द्रो धीयते धार्यत इति नेमधितः । निष्ठायां &lsquo;सुधितवसुधितनेमधित&rsquo; इति धिभावो निपात्यते, &lsquo;सुपां सुलुक्&rsquo; इति द्वितीयैकवचनस्याकारः, &lsquo;तृतीया कर्मणि&rsquo; इति पूर्वपदप्रकृतिस्वरत्वम् । कदा पुनरसौ नेमेन धार्यत इत्याह - यद्यदा । तेनैव सप्तम्या लुक् । पार्याः परलोके साधवः । छान्दसो ञ्यः । यद्वा - दुःखानां पारं समाप्तिः । तत्र सध्वीर्धियः कर्माणि ता यदर्थमिन्द्रमाह्वयन्ति । ता यदा युनजते युञ्जते अनुतिष्ठन्ति तदा नेमधितेति । &lsquo;छन्दस्युभयथा&rsquo; इत्यार्धधातुकत्वेन श्नमो ङित्त्वाभावात्, &lsquo;श्नसोरल्लोपः&rsquo; इति न प्रवर्तते । अथेन्द्रः प्रत्यक्षमुच्यते - शूरः वीरः । नृषाता नृभिर्मनुष्यैः साता सातः सम्भक्तः आश्रितः नृषातः । पूर्ववदाकारः, &lsquo;जनसनखनां सञ्झलोः&rsquo; इत्यात्वं, पूर्ववत्पूर्वपदप्रकृतिस्वरत्वं, सुषामादित्वात्षत्वम् । यद्वा - नरो मनुष्याः सनितारस्सम्भक्तारः दातारो वा यस्य नृषाता । छान्दसमात्वं, &lsquo;ऋतश्छन्दसि&rsquo; इति कबभावः । शवसो बलस्य नेतारो यस्य दातारो यजमाना[यजना]धीनबलत्वात् । यद्वा - शवसो बलस्य नृभ्यो दाता । छान्दसमात्वम्, पूर्वपदप्रकृतिस्वरत्वं च । चकानस्तृप्तिशीलः । चक तृप्तौ, भौवादिकः उदात्तेत्, ताच्छीलिकश्चानश्, &lsquo;बहुलं छन्दसि&rsquo; इति शपो लुक् । ईदृशस्त्वं नोस्मान् गोमति व्रजे गोजाविमनुष्यादिमति सङ्घाते । यद्वा - व्रजे गोष्ठे भूयिष्ठगोभिर्युक्ते आभन आभिमुख्येनास्मान्योजय पशुमन्तं मां कुरु । &lsquo;द्व्यचोतस्तिङः&rsquo; इति संहितायां दीर्घत्वम् ॥</p>
<h3 id="इनदरयवदयग-परनवकय-३-मनतर">इन्द्रियावद्यागे पुरोनुवाक्या ३ मन्त्रः</h3>
<h3 id="मनतर-276">मन्त्रः</h3>
<p>इ॒न्द्रि॒याणि॑ शतक्रतो॒ या ते॒ जने॑षु प॒ञ्चसु॑ ।<br>
इन्द्र॒ तानि॑ त॒ आ वृ॑णे  ॥</p>
<h4 id="टक-278">टीका</h4>
<p>3&rsquo;इन्द्रायेन्द्रियावते पुरोडाशमेकादशकपालं निर्वपेत्&rsquo; इत्यस्य पुरोनुवाक्या - इन्द्रियाणीति गायत्री ॥ हे इन्द्र शतक्रतो या यानि ते तवेन्द्रियाणि वीर्याणि पञ्चसु जनेषु निषादपञ्चमेषु ब्राह्मणादिषु देवमनुष्यपितृरक्षोगन्धर्वेषु वा त्वया दत्तानि तिष्ठन्ति । यद्वा - पञ्चसु जनेषु निमित्तभूतेषु पञ्चजनपरिपालनार्थानि यानि तव वीर्याणि त्वयि तिष्ठन्ति तान्यहमावृणे आभिमुख्येन याचे ते तवैव प्रसादान्मदभिमतान्यपि साधयन्त्विति प्रार्थये । त्वं च तथानुज्ञातुमर्हसि, यथाहं पशुमान्त्स्यामिति । यद्वा - मय्यपि तानि वीर्याणि सन्त्विति याचे, त्वं च तानि देहि । &lsquo;स एवास्मा इन्द्रियं पशून्प्र यच्छति पशुमानेव भवति&rsquo; इति ब्राह्मणम् ॥</p>
<h3 id="इनदरयवदयग-यजय--४-मनतर">इन्द्रियावद्यागे याज्या  ४ मन्त्रः</h3>
<h3 id="मनतर-277">मन्त्रः</h3>
<p>अनु॑ ते दायि म॒ह इ॑न्द्रि॒याय॑ स॒त्रा ते॒ विश्व॒मनु॑ वृत्र॒हत्ये᳚ ।<br>
अनु॑ [46] ख्ष॒त्त्रमनु॒ सहो॑ यज॒त्रेन्द्र॑ दे॒वेभि॒रनु॑ ते नृ॒षह्ये᳚  ॥</p>
<h4 id="टक-279">टीका</h4>
<p>4तत्रैव याज्या - अनु त इति त्रिष्टुप् ॥ हे इन्द्र यजत्र यष्टव्य । यजेरत्रः । ते तुभं दायि दीयते देवेभिः ऋत्विग्भिः ; सामर्थ्याद्धविरिति गम्यते । विश्वं कृत्स्नमपि तुभ्यमेव दीयते, त्वत्प्रधानत्वाद्देवानाम् । यद्वा - विश्वं हविस्तुभ्यमेव दीयतां किमन्यैर्देवैः । छान्दसो लुङ् । &lsquo;अमाङ्योगेपि&rsquo; इत्यडभावश्छान्दसः । सत्रा सत्रेषु सर्तव्येषु यज्ञेषु सर्वेष्वपि । सप्तम्या आकारः । देवतान्तरेभ्य इन्द्रस्य विशेषानाचष्टे - महे महते इन्द्रियाय वीर्याय अनु । द्वितीयार्थे चतुर्थी । महदिन्द्रियहेतुभावमनुशब्दो द्योतयति । महतेन्द्रियेण तद्वानयमिति कृत्वा तुभ्यमेव दीयते । अनु वृत्रहत्ये वृत्रहत्याम् । &lsquo;सुपां सुलुक्&rsquo; इति द्वितयीया एकारः । वृत्रं हतवानयमिति कृत्वा । क्षत्रं धनं, धनवानिति कृत्वा । सहो बलं, बलवानिति कृत्वा । अनु नृषह्ये, नृषह्यं नॄणां शत्रूणामभिभवितृत्वम्, सर्वेषां नॄणामयमभिभवितेति कृत्वा । &lsquo;शकिसहोश्च&rsquo; इति भावे यत्, पूर्ववद्वितीयाया एकारः, सुषामादित्वात्षत्वम् ॥</p>
<h3 id="घरमवदयग-परनवकय-५-मनतर">घर्मवद्यागे पुरोनुवाक्या ५ मन्त्रः</h3>
<h3 id="मनतर-278">मन्त्रः</h3>
<p>आ यस्मि᳚न्थ्स॒प्त वा॑स॒वास्तिष्ठ॑न्ति स्वा॒रुहो॑ यथा ।<br>
ऋषि॑र्ह दीर्घ॒श्रुत्त॑म॒ इन्द्र॑स्य घ॒र्मो अति॑थिः  ॥</p>
<h4 id="टक-280">टीका</h4>
<p>5&rsquo;इन्द्राय घर्मवते पुरोडाशमेकादशकपालं निर्वपेद्ब्रह्मवर्चसकामः&rsquo; इत्यस्य पुरोनुवाक्या - आ यस्मिन्नित्यनुष्टुप् ॥ सप्त, सृप्तारः सप्तसङ्ख्या वा । वासवाः जगतां वासहेतवः । वसव एव वासवाः प्रकाशोदकधारणाहरणवितरणकारिणो रश्मयोश्वा वा । वसूनां रश्मीनां समूह एव वा वासवः सप्तशतानि प्रधानानि ते यस्मिन्तिष्ठन्ति । स्वारुहस्स्वयमेव रोहन्ति विचरन्तीति स्वारुहः । सांहितिको दीर्घश्छान्दसः । आदित्यपरतन्त्रा अपि स्वैरप्तवृत्तय इव वसन्तः भगवन्तमप्यास्थाय यस्मिन्वर्तन्ते । &lsquo;यथेति पादान्ते&rsquo; इति सर्वानुदात्तो यथाशब्दः । पुनरप्यादित्यो विशेष्यते - ऋषिर्द्रष्टा सर्वस्य त्रैकालिकस्य लोकसाक्षी । दीर्घश्रुत्तमः प्रथितकीर्तितमः । ईदृशो महाभागो घर्मः आदित्योपीन्द्रस्यातिथिः अर्थित्वेन पार्श्वमागच्छति, इन्द्रनिसृष्टेनोदकेन वार्थी भवति, दीप्यते वा पूज्यत्वेन । हशब्दः खल्वर्थे । तस्मादेवं महानुभावः इन्द्रोस्मभ्यं ब्रह्मवर्चसं ददात्विति ॥</p>
<h3 id="घरमवदयग-यजय-६-मनतर">घर्मवद्यागे याज्या ६ मन्त्रः</h3>
<h3 id="मनतर-279">मन्त्रः</h3>
<p>आ॒मासु॑ प॒क्वमैर॑य॒ आ सूर्यꣳ॑ रोहयो दि॒वि ।<br>
घ॒र्मन्न साम॑न्तपता सुवृ॒क्तिभि॒र्जुष्ट॒ङ्गिर्व॑णसे॒ गिरः॑  ॥</p>
<h4 id="टक-281">टीका</h4>
<p>6तत्रैव याज्या - आमास्विति पथ्याबृहती, तृतीयपादस्य द्वादशाक्षरत्वात् ॥ आमास्वतप्तासु भूमिष्ठास्वप्सु पक्वं परिणतं दिवि नवमासधृतं पक्ववदुदकमैरयः प्रेरयसि हे इन्द्र त्वं सूर्यं च दिव्यारोहयः आरोहयसि आसमन्तादारोप्य प्रकाशयसि । &lsquo;प्राणो वा इन्द्रः&rsquo; इति प्राणवृत्तिर्भगवानुदेति । इदानीं प्रत्यक्षवदिन्द्र उच्यते - घर्मं न प्रवर्ग्यमिव सामन् साम्नि सामविषयाभिस्सुवृक्तिभिः, सुष्ठु शोभनं वा आवृज्यते याभिस्स्तुतिभिस्तास्सुवृक्तयः । &lsquo;मन्क्तिन्व्याख्यान&rsquo; इत्युत्तरपदान्तोदात्तत्वम् । यद्वा - सुवृक्तिभिश्शोभनभक्तिभिस्सामभिः । &lsquo;नञ्सुभ्याम्&rsquo; इत्युत्तरपदान्तोदात्तत्वम् । सामन्निति व्यत्ययेन तृतीयाबहुवचनस्य सप्तम्येकवचनं, तस्य च &lsquo;सुपां सुलुक्&rsquo; इति लुक् ।<br>
ननु तृतीयाबहुवचनस्यैव लुगस्तु ? नैवं शक्यते । &lsquo;न ङिसम्बुद्ध्योः&rsquo; इति नलोपप्रतिषेधो न स्यात् । जुष्टमिन्द्रस्य प्रियं भागं तपत । तस्मै महानुभावाय इन्द्राय दातुं तद्योग्यं संस्कुरुत । सांहितिकोस्य दीर्घश्छान्दसः । जुष्टशब्दस्याद्युदात्तत्वमुक्तम् । किञ्च - गिर्वणसे गीर्भिर्वननीयाय भजनीयाय स्तोतव्यायेन्द्राय इन्द्रार्थं गिरः वाचश्च स्तुतिरूपाः तपतेत्येव । गीर्भिर्वननीय इति &lsquo;गतिकारकयोरपि ' इत्यसुन्, पूर्वपदप्रकृतिस्वरत्वं च । स चास्मभ्यं ब्रह्मवर्चसं ददात्विति ॥</p>
<h3 id="अरकवदयग-परनवकय-७-मनतर">अर्कवद्यागे पुरोनुवाक्या ७ मन्त्रः</h3>
<h3 id="मनतर-280">मन्त्रः</h3>
<p>इन्द्र॒मिद्गा॒थिनो॑ बृ॒हदिन्द्र॑म॒र्केभि॑र॒र्किणः॑ ।<br>
इन्द्रँ॒व्वाणी॑रनूषत  ॥</p>
<h4 id="टक-282">टीका</h4>
<p>7&rsquo;इन्द्रायार्कवते पुरोडाशमेकादशकपालं निर्वपेदन्नकामः&rsquo; इत्यस्य पुरोनुवाक्या - इन्द्रमिदिति गायत्री ॥ इन्द्रमित् इन्द्रमेव गाथिनो गाथावन्तः गायका उद्गातारः । व्रीह्यादित्वादिनिप्रत्ययः । बृहत् बृहता साम्ना, अनूषतेति वक्ष्यते । &lsquo;सुपां सुलुक्&rsquo; इति तृतीयाया लुक् । तथा अर्किणः अर्कवन्तः होतारः । ऋच स्तुतौ, घञ्, &lsquo;चजोः कु घिण्यतोः&rsquo; इति कुत्वम् । अर्केभिरर्कैः ऋग्भिः इन्द्रमेवानूषत अस्तुवन् । छान्दस ऐसभावः । तथा वाणीः वाण्यः ऋग्यजुस्सामलक्षणाः । &lsquo;वा छन्दसि` इति पूर्वसवर्णदीर्घत्वम् । पारिशेष्यादध्वर्यूणां वाण्यश्चेन्द्रमेव अनूषत नुवन्ति । णू स्तवने, तौदादिकः, छान्दसो लुङ्, व्यत्ययेनात्मनेपदं, कुटादित्वाद्गुणाभावः, छान्दस इडभावः । तथा स इन्द्रोस्मभ्यमन्नं ददात्विति ॥</p>
<h3 id="अरकवदयग-यजय-८-मनतर">अर्कवद्यागे याज्या ८ मन्त्रः</h3>
<h3 id="मनतर-281">मन्त्रः</h3>
<p>गाय॑न्ति त्वा गाय॒त्रिणः॑ [47] अर्च॑न्त्य॒र्कम॒र्किणः॑ ।<br>
ब्र॒ह्माण॑स्त्वा शतक्रत॒वुद्व॒ꣳ॒शमि॑व येमिरे  ॥</p>
<h4 id="टक-283">टीका</h4>
<p>8तत्रैव याज्या - गायन्तीत्यनुष्टुप् ॥ हे शतक्रतो बहुकर्मन् शताश्वमेधिन्वा इन्द्र गायत्रिणः गायत्रेण साम्ना तद्वन्त उद्गातारः त्वां गायन्ति । तथा अर्किणः अर्कवन्तः ऋक्षु साधवः होतारः त्वामर्कं स्तातैव्यं अर्चयन्ति स्तुवन्ति । यद्वा - अर्च पूजायाम्, अर्चयन्त्यर्कं पूजनीयं त्वामर्चयन्ति पूजयन्ति होतारः । तथा ब्रह्माणः ब्रह्मादयः अध्वर्यवोपि गृह्यन्ते । ते त्वामुद्येमिरे उद्यच्छन्ते उत्थापयन्ति वर्धयन्तीत्यर्थः । छान्दसो लिट् । कमिव ? वंशमिव । यथोत्तमसम्बन्धादिभिस्सत्पुरुषा वंशं स्वकुलमुत्कर्षं नयन्ति । यद्वा - वंशं ग्रामं यथोदकादिभिश्शनैर्वर्धयन्ति तद्वत्स त्वमस्मम्यमन्नं प्रयच्छेति । केचित् - अत्रोभयत्रार्कशब्दोन्नवचनः । अर्किणः अन्नवन्तः अर्कैर्हविर्लक्षणैरर्कमर्च्यं पूज्यं त्वामर्चयन्ति यजन्ते । शेषं समानमिति ॥</p>
<h3 id="अहमगयग-परनवकय-९-मनतर">अंहोमुग्यागे पुरोनुवाक्या ९ मन्त्रः</h3>
<h3 id="मनतर-282">मन्त्रः</h3>
<p>अ॒ꣳ॒हो॒मुचे॒ प्र भ॑रेमा मनी॒षामो॑षिष्ठ॒दाव्न्ने॑ सुम॒तिङ्गृ॑णा॒नाः ।<br>
इ॒दमि॑न्द्र॒ प्रति॑ ह॒व्यङ्गृ॑भाय स॒त्यास्स॑न्तु॒ यज॑मानस्य॒ कामाः᳚  ॥</p>
<h4 id="टक-284">टीका</h4>
<p>9&rsquo;इन्द्रायांहोमुचे पुरोडाशमेकादशकपालं निर्वपेद्यः पाप्मना गृहीतस्स्यात्&rsquo; इत्यस्य पुरोनुवाक्या - अंहोमुच इति त्रिष्टुप् ॥ अंहसः पापाद्विमोक्त्रे, ओषिष्ठदाव्ने दावेनोषिष्ठः दग्धृतमः आदित्यः तस्मै उदकस्य दात्रे, वर्षार्थं वा तस्य दापयित्रे ; यथा - &lsquo;आदित्याज्जायते वृष्टिः&rsquo; इति । उष दाहे, तृजन्तात् &lsquo;तुश्छन्दसि&rsquo; इतीष्ठन्प्रत्ययः, &lsquo;तुरिष्ठेमेयस्सु&rsquo; इति तृशब्दस्य लोपः, ददातेः &lsquo;आतो मनिन्&rsquo; इति वनिप्प्रत्ययः ।<br>
हे इन्द्र ईदृशाय तुभ्यं गृणानास्स्तुवन्तः वयं मनीषां बुद्धिं प्रभरेम त्वत्स्तुत्यर्थं प्रकर्षेण स्वीकुर्मः । कीदृशीं ? सुमतिं शोभमानाम् । &lsquo;नञ्सुभ्याम्&rsquo; इत्युत्तरपदान्तोदात्तत्वम् । त्वां तोषयेमेत्येवंरूपाम् । त्वं च तया स्तुत्या तुष्ट इदं हव्यं प्रतिगृभाय प्रतिगृह्णीष्व । &lsquo;हृग्रहोर्भः&rsquo; इति भः, &lsquo;छन्दसि शायजपि&rsquo; । यजमानस्य कामा मनोरथाः अंहसो मुच्येयेत्येवमादयः सत्या अमोघा भवन्तु ॥</p>
<h3 id="अहमगयग-यजय-१०-मनतर">अंहोमुग्यागे याज्या १० मन्त्रः</h3>
<h3 id="मनतर-283">मन्त्रः</h3>
<p>वि॒वेष॒ यन्मा॑ धि॒षणा॑ ज॒जान॒ स्तवै॑ पु॒रा पार्या॒दिन्द्र॒मह्नः॑ ।<br>
अꣳह॑सो॒ यत्र॑ पी॒पर॒द्यथा॑ नो ना॒वेव॒ यान्त॑मु॒भये॑ हवन्ते  ॥</p>
<h4 id="टक-285">टीका</h4>
<p>10तत्रैव याज्या - विवेषेति त्रिष्टुप् ॥ यद्यस्मान्मां धिषाणा तादृशी बुद्धिः विवेष व्याप्तवती तस्मादहं जजान जातवानस्मि ; नो चेदहमजातसम एव स्याम् । अपदात्परत्वान्न निहन्यते । &lsquo;समानवाक्ये निघातादयः&rsquo; इति वचनाज्जजानेति न निहन्यते । का पुनस्सा धिषणेत्याह - पार्यात्पारेभवात् अत्यन्तादह्नो दिवसात् पुरा पूर्वं यावन्मरणदिवसं इन्द्रं स्तवै स्तुत्या तोषयामीतीयं धिषणा जजान ममोदपादि, अतो जातवानस्मि ।<br>
पुनश्च धिषणा विशेष्यते - यत्र यस्यां धिषणायां सत्यां इन्द्र अंहसः पापात् पीपरत्पारयति उत्तारयति पुरुषम् । पार तीर कर्मसमाप्तौ, छान्दसो लुङ्, &lsquo;चङ्यन्यतरस्याम्&rsquo; इत्युत्तरपदान्तोदात्तत्वम् । यद्वा - यत्राह्नि अस्मानिन्द्रोंहसः पारयति उत्तारयति तत्पार्यमहरिति निर्वचनं क्रियते । आ तत इन्द्रं स्तवै, यावदंहोविमोचनमित्यर्थः ।
अथ प्रारतरणं विशेष्यते - यथा अंहस उत्तारितानस्मानुभये उभयकुलप्रभवा अपि हवन्ते आह्वयन्ति आत्मरक्षार्थं मां रक्ष मां रक्षेति । यथेति निपातो यद्वृत्तप्रतिरूपकः ।<br>
यथा गणकाराः - &lsquo;मात्रायां वेळायां यथा पुरा हो अहो अथो मनो&rsquo; इति । तेनाख्यातं निहन्यते । यथा नदीमध्ये नावा यान्तमुभयतस्स्थिता आह्वयन्ति भो मामुत्तारय मामुत्तारयेति, तथांहस उत्तारिणी धिषणा बुद्धिर्मां विवेष व्याप्ता भवतु, अतो जजानाहमिति । तस्मात्तादृशधिषणं मामिन्द्रोंहसो मुञ्चत्विति ॥</p>
<h3 id="अहमगयग-यजयवकलप-११-मनतर">अंहोमुग्यागे याज्याविकल्पः ११ मन्त्रः</h3>
<h3 id="मनतर-284">मन्त्रः</h3>
<p>प्र स॒म्राज॑म्प्रथ॒मम॑ध्व॒राणा᳚म् [48]<br>
अ॒ꣳ॒हो॒मुचँ॑व्वृष॒भँय्य॒ज्ञिया॑नाम् ।<br>
अ॒पान्नपा॑तमश्विना॒ हय॑न्त ..<br>
म॒स्मिन्न॑र इन्द्रि॒यन्ध॑त्त॒मोजः॑  ॥</p>
<h4 id="टक-286">टीका</h4>
<p>11तत्रैव याज्या विकल्प्यते - प्र सम्राजमिति त्रिष्टुप् ॥ सम्राजं सङ्गतदीप्तिम् । &lsquo;मो राजि समः क्वौ&rsquo; । अध्वराणां यज्ञानां प्रथमं प्रधानम् । अंहोमुचमंहसो मोक्तारं इन्द्रम्, स्थानाद्गम्यते । वृषभं वर्षितारं कामानां दातारम् । याज्ञियानां यज्ञार्हाणां मध्ये सम्राजं सम्यग्राजन्तं यज्ञियानां वा सम्बन्धिनं स्वामित्वेन यज्ञियानां वा वृषभम् । &lsquo;यज्ञर्त्विग्भ्याम्&rsquo; इति घः ।<br>
अपां नपातमपां चतुर्थमिन्द्रं अस्मान्मध्यमः ततो मेघः तत आप इति । न पातयति न च्यावयतीति नपात् । &lsquo;नाभ्राण्णपात् ' इति निपात्यते । हयन्तं वर्धमानं अविच्छिन्नैश्वर्यं सर्वगम् । हय गतौ । हे नरः मनुष्या ऋत्विजः ईदृशमिन्द्रं प्रगच्छत प्रकर्षेण बन्धुत्वेन भजत, यथायं यजमानः अंहसो मुञ्चतीति । यद्वा - प्रेत्यस्याख्यातापेक्षायां धत्तमिति वक्ष्यमाणत्वाच्च धत्तेति सामर्थ्याद्योग्यं लभ्यते । इदनीमश्विनावुच्येते - हे अश्विनौ युवामपि अस्मिन् यजमाने इन्द्रियं चक्षुरादिदार्ढ्यं ओजः बलं च प्रधत्तं प्रकर्षेण स्थापयतम् । अत्रापि विशेषाकाङ्क्षायां प्रेति प्रकृतं सम्बध्यते, अंहसश्च मुक्तोस्त्विति ॥</p>
<h3 id="वमधयग--परनवकय-मनतर-१२-मनतर">वैमृधयागे  पुरोनुवाक्या मन्त्रः १२ मन्त्रः</h3>
<h3 id="मनतर-285">मन्त्रः</h3>
<p>वि न॑ इन्द्र॒ मृधो॑ जहि नी॒चा य॑च्छ पृतन्य॒तः ।<br>
अ॒ध॒स्प॒दन्तमी᳚ङ्कृधि॒ यो अ॒स्माꣳ अ॑भि॒दास॑ति  ॥</p>
<h4 id="टक-287">टीका</h4>
<p>12इन्द्राय वैमृधाय पुरोडाशमेकादशकपालं निर्वपेद्यम्मृधोभि प्रवेपेरन्राष्ट्राणि वाभि समियुरिन्द्रमेव वैमृधम्&rsquo; इत्यस्य पुरोनुवाक्या - वि न इन्द्रेत्यनुष्टुप् ॥ हे इन्द्र नोस्माकं मृधः योद्धॄन् अस्माभिर्युद्ध्यमानान् विजहि विविधं मारय ।</p>
<p>किञ्च – पृतन्यतस्सङ्ग्रामं कर्तुमिच्छतः पुरुषान् नीचान् न्यग्भूतान् यच्छ उपरमय मारयेति यावत् । न्यक्शब्दाद्द्वितीयाबहुवचनस्य स्थाने व्यत्ययेन तृतीयैकवचनम्, &lsquo;अञ्चेश्छन्दस्यसर्वनामस्थानम्&rsquo; इति तस्या उदात्तत्वम् । पृतनायाः क्यचि &lsquo;कव्यध्वरपृतनस्य&rsquo; इति लोपः, &lsquo;शतुरनुमः&rsquo; इति शस उदात्तत्वम् ।<br>
किञ्च - योस्मानभिदासति अभिदासयति उपक्षयति । दसु उपक्षये, ण्यन्ताल्लेट्, &lsquo;छन्दस्युभयथा&rsquo; इति शप आर्धधातुकत्वाण्णिलोपः, उदात्तनिवृत्तिस्वरो व्यत्ययेन न प्रवर्तते । तमुपक्षयकारीणमधस्पदमेव कृधि कुरु । ईमित्यवधारणे । अस्मत्पादयोरधः प्रणिपतितशिरस्कं कुर्विति यावत् । &lsquo;बहुलं छन्दसि&rsquo; इति शपो लुक्&rsquo;, श्रुशृणुपॄकृवृभ्यश्छन्दसि&rsquo; इति धिभावः । &lsquo;अधश्शिरसी पदे&rsquo; इत्यधश्शब्दस्य संहितायां सत्वम् ॥</p>
<h3 id="वमधयग-यजय--१३-मनतर">वैमृधयागे याज्या  १३ मन्त्रः</h3>
<h3 id="मनतर-286">मन्त्रः</h3>
<p>इन्द्र॑ ख्ष॒त्त्रम॒भि वा॒ममोजोऽजा॑यथा वृषभ चर्षणी॒नाम् ।<br>
अपा॑नुदो॒ जन॑ममित्र॒यन्त॑मु॒रुन्दे॒वेभ्यो॑ अकृणोरु लो॒कम्  ॥</p>
<h4 id="टक-288">टीका</h4>
<p>13तत्रैव याज्या - इन्द्र क्षत्रमिति त्रिष्टुप् ॥ हे इन्द्र वामं वननीयं क्षत्रं क्षत्रियस्य भावं धनं वा ओजो बलं चाभ्यजायथाः अभिलक्ष्य जातोसि । वरिष्ठेन क्षत्रादिना लक्ष्यमाणजनन इत्यर्थः । चर्षणीनां मनुष्याणां वृषभ कामानां वर्षितः अभिमतस्य दातरित्यर्थः । पूर्ववन्नाम उदात्तत्वम् । एवं सामर्थ्यमुपकारतस्स्वभावतश्च प्रतिपाद्य इदानीं स्वाभिमतं प्रार्थयते - तादृशस्त्वमस्मास्वमित्रयन्तं शत्रुभावमिच्छन्तं जनमपानुदः अपनुद अपकृष्यनाशय । छान्दसो लङ् ।</p>
<p>किञ्च – देवेभ्यो हविःप्रदानादिव्यवहारिभ्य उरुं विस्तीर्णं लोकं स्थानमकृणोः कुरु । छान्दसो लङ्, &lsquo;धिन्विकृण्व्योरच&rsquo; इत्युप्रत्ययः । उ इति पादपूरणे अवधारणे वा । देवेभ्य इति षष्ठ्यर्थे वा चतुर्थी । देवानां विस्तीर्णं लोकमस्मभ्यं देहीति ॥</p>
<h3 id="वमधयग-यजयवकलप--१४-मनतर">वैमृधयागे याज्याविकल्पः  १४ मन्त्रः</h3>
<h3 id="मनतर-287">मन्त्रः</h3>
<p>मृ॒गो न भी॒मᳵ कु॑च॒रो गि॑रि॒ष्ठाᳶ प॑रा॒वतः॑ [49] आ ज॑गामा॒ पर॑स्याः ।<br>
सृ॒कꣳ स॒ꣳ॒शाय॑ प॒विमि॑न्द्र ति॒ग्मँव्वि शत्रू᳚न्ताढि॒ वि मृधो॑ नुदस्व  ॥</p>
<h4 id="टक-289">टीका</h4>
<p>14याज्याविकल्पः - मृगो नेति त्रिष्टुप् । मृगो न मृग इव भीमः बिभेत्यस्मादिति भीमः । &lsquo;भीमादयोऽपादाने&rsquo; । भयहेतुः व्याघ्रस्सिंहो वा । कुचरः कुत्सितं चरति । पचाद्यच् । हिंस्रस्वभावः । गिरिष्ठाः पर्वतवासी स इव शत्रून् ताडय । यद्वा - गिरिर्मेघः गजो वा, तत्स्थः । सोर्जस् । परस्याः परावतः महतो दूरादाजगाम आगच्छति यो भृत्यं रक्षितुम् । पुरुषव्यत्ययो वा, आजगामागच्छसि । &lsquo;उपसर्गाच्छन्दसि धात्वर्थे&rsquo; इति वतिः । आख्यातस्य सांहितिको दीर्घश्छान्दसः । स त्वमित्थमागत्य हे इन्द्र सृकं परशरीरादिषु सराशीलं तिग्मं प्रागेव तीक्षणं पविं वज्रं संशाय निशितीकृत्य तेनातितीक्ष्णेन शत्रून्विताढि विविधं ताडय । ताडयतेर्लोटि शपो लुक्, &lsquo;छन्दस्युभयथा&rsquo; इत्यार्धधातुकत्वाण्णिलोपः । मृधो योद्धॄंश्च विनुदस्व विविधं नुद विनाशय ॥</p>
<h3 id="वमधयग-यजयवकलप--१५-मनतर">वैमृधयागे याज्याविकल्पः  १५ मन्त्रः</h3>
<h3 id="मनतर-288">मन्त्रः</h3>
<p>वि शत्रू॒न्॒वि मृधो॑ नुद॒ वि वृ॒त्रस्य॒ हनू॑ रुज ।<br>
वि म॒न्युमि॑न्द्र भामि॒तो॑ऽमित्र॑स्याभि॒दास॑तः  ॥</p>
<h4 id="टक-290">टीका</h4>
<p>15अतश्च विकल्पः - वि शत्रूनित्यनुष्टुप् ॥ शत्रून् विविधं नाशय । मृधश्च योद्धॄन्विनुद विशेषतो नाशय । वृत्रस्यासुरस्य हनू विरुज विभिन्धि । वृत्रस्य वा मेघस्य हनुस्थानीये पार्श्वे विरुज विदारय वर्षार्थं याभ्यां वर्षन्ति मेघाः । हे इन्द्र अस्मानभिदासतः उपक्षयतः अमित्रस्य शत्रोर्मन्युं क्रोधं विनुद विनाशय भामितः अमित्रविषये क्रुद्धस्त्वम् ॥</p>
<h3 id="तरतयग-परनवकय-१६-मनतर">त्रातृयागे पुरोनुवाक्या १६ मन्त्रः</h3>
<h3 id="मनतर-289">मन्त्रः</h3>
<p>त्रा॒तार॒मिन्द्र॑मवि॒तार॒मिन्द्र॒ꣳ॒ हवे॑हवे सु॒हव॒ꣳ॒ शूर॒मिन्द्र᳚म् ।<br>
हु॒वे नु श॒क्रम्पु॑रुहू॒तमिन्द्रꣵ॑ स्व॒स्ति नो॑ म॒घवा॑ धा॒त्विन्द्रः॑  ।।</p>
<h4 id="टक-291">टीका</h4>
<p>16इन्द्राय त्रात्रे पुरोडाशमेकादशकपालं निर्वपेद्बद्धो वा परियत्तो वा&rsquo; इत्यस्य पुरोनुवाक्या - त्रातारमिन्द्रमिति त्रिष्टुप् ॥ इदि परमैश्वर्ये इन्द्रः । ऐश्वर्यहेतून्बहून्दर्शयति - त्रातारमवितारं देवानाम् ; &lsquo;तस्मादिन्द्रव्यपदेशभाजं अवितारं सर्वेषामपि तर्पयितारं इन्द्रं इतोपीन्द्रव्पदेशभाजम्, हवेहवे सुहवं सर्वेष्वाह्वानेषु सुखेनाह्वातव्यं निर्भयैः । &lsquo;भावेनुपसर्गस्य&rsquo; इत्यप्सम्प्रसारणं च, &lsquo;बहुलं छन्दसि&rsquo; इति सम्प्रसारणे आकारान्तत्वाभावात्खलेव भतति । शूरं महाबलं सर्वजेतारं तथाप्याहूतमात्र एवागच्छन्तं इन्द्रं इतोपीन्द्रशब्दाभिधेयं शक्रं सर्वार्थसाधनशक्तं पुरुहूतं बहुभिर्यजमानैराहूतं अतोप्यासादितेन्द्रत्वं देवेश्वरं हुवे आह्वयामि । शपो लुक्, &lsquo;पूर्ववत्सम्प्रसारणम् । नु इति पादपूरणे । स मघवाप्रशस्तैर्धनैः अन्नादिभिर्हविरादिभिश्च तद्वान् अतश्चेन्द्रपदाभिधानार्हः नोस्मभ्यं स्वस्ति अविनाशं धातु ददातु । शपो लुक् । &lsquo;मघवा बहुलम्&rsquo; इति निपात्यते । &lsquo;इत्थम्भूतेन कृतमिति च&rsquo; इति पुरुहूतशब्दोन्तोदात्तः । यद्वा - पुरुषु स्थानेषु दूतः पुरुहूतः । &lsquo;तृतीया कर्मणि&rsquo; इति प्राप्त्यभावात् कृदुत्तरपदप्रकृतिस्वरत्वमेव निपात्यते । अत्र पुनःपुनः इन्द्रोक्तिरस्माकं सर्वार्थेषु त्वमेव शरणं नान्य इत्यादरसूचनार्था ॥</p>
<h3 id="तरतयग-यजय--१७-मनतर">त्रातृयागे याज्या  १७ मन्त्रः</h3>
<h3 id="मनतर-290">मन्त्रः</h3>
<p>मा ते॑ अ॒स्याम् [50] स॒ह॒सा॒व॒न्परि॑ष्टाव॒घाय॑ भूम हरिवᳶ परा॒दै ।<br>
त्राय॑स्व नोऽवृ॒केभि॒र्वरू॑थै॒स्तव॑ प्रि॒यास॑स्सू॒रिषु॑ स्याम  ॥</p>
<h4 id="टक-292">टीका</h4>
<p>17तत्रैव याज्या - मा ते अस्यामिति त्रिष्टुप् ॥ हे सहसावन् बलवन् इन्द्र । सह एव सहसं बलं तद्वान् । &lsquo;अन्येषामपि दृश्यते&rsquo; इति दीर्घत्वम् । यद्वा - अवतुप्रत्ययश्छान्दसः ते तवास्यां परिष्टौ परितस्सर्वतस्सर्वस्यामिष्टौ । छान्दसं ह्रस्वत्वम्, शकन्ध्वादित्वाद्वा पररूपत्वम् । अघाय पापाय कर्मवैगुण्यलक्षणाय मा भूम विगुणकारिणो न भवेम ; सर्वेणापि प्रकारेणाविगुणो यज्ञोस्त्विति यावत् । हे हरिवः हरिवन् हरिभिर्हयै स्तद्वान् । &lsquo;मतुवसोः&rsquo; इति रुत्वम् । परादै परदानाय च मा भूम प्रत्याख्यानाय । अन्येभ्यो दानं परादाः । &lsquo;क्विप्च&rsquo; इति क्विप् । चतुर्थ्येकवचने आकारलोपाभावश्छान्दसः । यद्वा - तुमर्थे कैप्रत्ययः, यथा - &lsquo;प्रयै&rsquo; इति । परादातुं च वयं मा भूम कदापि त्वया त्याज्या मा भूमेत्यर्थः । तस्मान्नोस्मान्त्रायस्व रक्ष अवृकेभिः अवृकैश्चोरादिहिंसकरहितैः वरूथैर्गुप्तियुक्तैर्गृहैः ; ईदृशगृहवासिनः कृत्वा त्रायस्वेति । &lsquo;नञ्सुऋभ्याम्&rsquo; इत्यवृकशब्दोन्तोदात्तः । किम्बहुना - सूरिषु मेधाविषु मध्ये वयमेव तव प्रियासः प्रियास्स्याम भवेम । आज्जसेरसुक् । &lsquo;युष्मदस्मदोर्ङसि&rsquo; इति तवशब्द आद्युदात्तः ॥</p>
<h3 id="अरकशवमधवदयग-परनवकय--१८-मनतर">अर्काश्वमेधवद्यागे पुरोनुवाक्या  १८ मन्त्रः</h3>
<h3 id="मनतर-291">मन्त्रः</h3>
<p>अन॑वस्ते॒ रथ॒मश्वा॑य तख्ष॒न्त्वष्टा॒ वज्र॑म्पुरुहूत द्यु॒मन्त᳚म् ।<br>
ब्र॒ह्माण॒ इन्द्र॑म्म॒हय॑न्तो अ॒र्कैरव॑र्धय॒न्नह॑ये॒ हन्त॒वा उ॑  ॥</p>
<h4 id="टक-293">टीका</h4>
<p>18&rsquo;इन्द्रायार्काश्वमेधवते पुरोडाशमेकादशकपालं निर्वपेद्यं महायज्ञो नोपनमेत्&rsquo; इत्यस्य पुरोनुवाक्या - अनवस्त इति त्रिष्टुप् ॥ हे पुरुहूत बहुभिराहूत इन्द्र ते तव रथमनवो मनुष्यास्तक्षन् तक्षन्तु संस्कुर्वन्तु । लङ् लोडर्थे, अडभावश्छान्दसः । अश्वायाश्वं योक्तुं यथा योग्यो भवति तथा संस्कुर्वन्तु । यद्वा - अश्वाय व्याप्तिमते तुभ्यं यथा पर्याप्तो भवति त्वष्टा देवानां शिल्पी वज्रं तक्षतु तीक्ष्णीकरोतु । कीदृशम् द्युमन्तं दीप्तिमन्तम् ।</p>
<p>किञ्च - ब्रह्माणः ब्राह्मणाश्च त्वामिन्द्रमीश्वरं अर्कैर्मन्त्रैः हविर्लक्षणैरन्नैर्वा महयन्तः पूजयन्तः अवर्धयन् वर्धयन्तु यशसा । किमर्थं ? अहये अघाय अहिंसनाय आगत्य हन्तीत्यहिस्सर्पादिः । &lsquo;आङि शृहनिभ्यां ह्वस्वश्च&rsquo; इतीण्प्रत्ययः । कर्मणि चतुर्थी । हन्तवै हन्तुम् । &lsquo;तुमर्थे सेसेन्&rsquo; इति तवैप्रत्ययः । &lsquo;अन्तश्च तवै युगपत्&rsquo; इत्याद्यन्तयोरुदात्तत्वम् । उः पादपूरणे । त्वं चास्माकं महायज्ञमुपनयेति ॥</p>
<h3 id="अरकशवमधवदयग-यजय--१९-मनतर">अर्काश्वमेधवद्यागे याज्या  १९ मन्त्रः</h3>
<h3 id="मनतर-292">मन्त्रः</h3>
<p>वृष्णे॒ यत्ते॒ वृष॑णो अ॒र्कमर्चा॒निन्द्र॒ ग्रावा॑णो॒ अदि॑तिस्स॒जोषाः᳚ ।<br>
अ॒न॒श्वासो॒ ये प॒वयो॑ऽर॒था इन्द्रे॑षिता अ॒भ्यव॑र्तन्त॒ दस्यून्॑  ॥  [51]</p>
<h4 id="टक-294">टीका</h4>
<p>19तत्रैव याज्या - वृष्ण इति त्रिष्टुप् ॥ हे इन्द्र ते तुभ्यं वृष्णे वर्षित्रे अभिमतदात्रे । षष्ठ्यर्थे चतुर्थी । तव वर्षितुः अर्कमर्चनीयमाज्ञां अर्चनीयं वा ते तव यागमर्चानर्चयन्ति पूजयन्ति । लेट्याडागमः । के ? वृषणः ग्राव्णः वर्षितारो मेघाः वृष्टिं कुर्वन्तस्तवार्कमर्चयन्ति मेघा इत्यर्थः । &lsquo;वा षपूर्वस्य निगमे&rsquo; इति दीर्घाभावः । अदितिः पृथिवी च सजोषाः समानप्रीतिः त्वया तैर्वा मेघैरानुकूल्यं भजमाना सस्याद्युत्पादयतस्तव कर्मार्कमर्चयति । यद्यदा एवमेते कुर्वन्ति, तदानीं दुष्टात्मानो दस्यवोपि त्वयैव हन्तव्या इति तत्प्रार्थयते - अनश्वासः अश्वरहिताः । &lsquo;आज्जसेरसुक्&rsquo; अरथाः रथरहिताः अश्वरथमनपेक्षमाणाः । &lsquo;नञ्सुभ्याम्&rsquo; इत्युत्तरपदान्तोदात्तत्वम् । ये पवयस्तवायुधविशेषाः इन्द्रेषितास्सर्वदेन्द्रेणैव प्रेषिताः अन्येन प्रेषितुमशक्याः ; ते दस्यूनभ्यवर्तन्त दस्यूनभिवर्तन्तां आभिमुख्येन हन्तुं वर्तन्ताम् । स्वरणादिद्वारा अस्मदुपक्षपयितारो दस्यवः । तानभिभूय पराजितान्कृत्वा सर्वदाऽस्मान्रक्षन्तो वर्तन्तामिति भावः । छान्दसो लङ् । एवं सर्वस्य लोकस्य रक्षको महात्मा त्वम् ; अतोस्माकमपि महायज्ञमुपनयेति ॥</p>
<p>इति श्रीभट्टभास्करमिश्रविरचिते यजुर्वेदभाष्ये ज्ञानयज्ञाख्ये प्रथमे काण्डे षष्ठे प्रपाठके द्वादशोनुवाकः ॥
समाप्तश्च प्रपाठकः ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/6/">प्रपाठकः 6 </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: प्रपाठकः 6</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/saMskAra/issues/new" >
      प्रतिस्पन्दः
    </a>
    <div class="btn small border">
      Built on 2020 Aug 30 11:18:17 UTC. (<a href="http://google.com/search?q=11%3a18%3a17%20UTC to IST">IST</a>)</div>
    </div>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
