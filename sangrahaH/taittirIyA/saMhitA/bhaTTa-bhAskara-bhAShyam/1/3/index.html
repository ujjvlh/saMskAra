<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कारे विश्वासटिप्पणयः  | प्रपाठकः 3</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.72.0" />
    
    
      <META NAME="ROBOTS" CONTENT="INDEX, FOLLOW">
    

    <link href="/saMskAra/sangrahaH/taittirIyA/saMhitA/bhaTTa-bhAskara-bhAShyam/1/3/" rel="alternate" type="application/rss+xml" title="संस्कारे विश्वासटिप्पणयः" />
    <link href="/saMskAra/sangrahaH/taittirIyA/saMhitA/bhaTTa-bhAskara-bhAShyam/1/3/" rel="feed" type="application/rss+xml" title="संस्कारे विश्वासटिप्पणयः" />

    <meta property="og:title" content="प्रपाठकः 3" />
<meta property="og:description" content="अग्नीषोमीयपश्वङ्गत्वेन पूर्वोक्ताध्वरशेषभूतेषु सदोनिर्माणादिषु सङ्गता मन्त्राः १-४ अनुवाकाः  अनुवाकः १ सदोमण्डपनिर्माणम्, हविरधानमण्टपनिर्माणम् मन्त्रः दे॒वस्य॑ त्वा सवि॒तुᳶ प्र॑स॒वे᳚ऽश्विनो᳚र्बा॒हुभ्या᳚म्पू॒ष्णो हस्ता᳚भ्या॒मा द॑दे ।
टीका अतः परमध्वरकाण्डं सोमार्षेयम् । तत्रौदुम्बर्यवटपरिलेखनार्थमभ्रिमादत्ते - देवस्य त्वेति ॥ व्याख्यातं चैतत् ।
 [ निर्वपति - देवस्य त्वेति ॥ सवितुस्सर्वप्रेरकस्य देवस्य प्रसवे प्रेरणायां तेनैव प्रेरितोहं त्वामग्नये अग्न्यर्थं जुष्टं प्रियं निर्वपामि निष्कृष्य शूर्पे निक्षिपामि । &lsquo;थाथघञ्क्ताजबित्रकाणाम्&rsquo; (पा.सू. 6.2.144) इति सूत्रेण प्रसवशब्दोन्तोदात्तः । अश्विनोर्बाहुभ्यां नत्वात्मीयाभ्यामिति स्तुतिः । &lsquo;अश्विनौ हि देवानामध्वर्यू आस्ताम्&rsquo; (तै." />
<meta property="og:type" content="article" />
<meta property="og:url" content="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/3/" />

<meta itemprop="name" content="प्रपाठकः 3">
<meta itemprop="description" content="अग्नीषोमीयपश्वङ्गत्वेन पूर्वोक्ताध्वरशेषभूतेषु सदोनिर्माणादिषु सङ्गता मन्त्राः १-४ अनुवाकाः  अनुवाकः १ सदोमण्डपनिर्माणम्, हविरधानमण्टपनिर्माणम् मन्त्रः दे॒वस्य॑ त्वा सवि॒तुᳶ प्र॑स॒वे᳚ऽश्विनो᳚र्बा॒हुभ्या᳚म्पू॒ष्णो हस्ता᳚भ्या॒मा द॑दे ।
टीका अतः परमध्वरकाण्डं सोमार्षेयम् । तत्रौदुम्बर्यवटपरिलेखनार्थमभ्रिमादत्ते - देवस्य त्वेति ॥ व्याख्यातं चैतत् ।
 [ निर्वपति - देवस्य त्वेति ॥ सवितुस्सर्वप्रेरकस्य देवस्य प्रसवे प्रेरणायां तेनैव प्रेरितोहं त्वामग्नये अग्न्यर्थं जुष्टं प्रियं निर्वपामि निष्कृष्य शूर्पे निक्षिपामि । &lsquo;थाथघञ्क्ताजबित्रकाणाम्&rsquo; (पा.सू. 6.2.144) इति सूत्रेण प्रसवशब्दोन्तोदात्तः । अश्विनोर्बाहुभ्यां नत्वात्मीयाभ्यामिति स्तुतिः । &lsquo;अश्विनौ हि देवानामध्वर्यू आस्ताम्&rsquo; (तै.">

<meta itemprop="wordCount" content="17789">



<meta itemprop="keywords" content="" /><meta name="twitter:card" content="summary"/>
<meta name="twitter:title" content="प्रपाठकः 3"/>
<meta name="twitter:description" content="अग्नीषोमीयपश्वङ्गत्वेन पूर्वोक्ताध्वरशेषभूतेषु सदोनिर्माणादिषु सङ्गता मन्त्राः १-४ अनुवाकाः  अनुवाकः १ सदोमण्डपनिर्माणम्, हविरधानमण्टपनिर्माणम् मन्त्रः दे॒वस्य॑ त्वा सवि॒तुᳶ प्र॑स॒वे᳚ऽश्विनो᳚र्बा॒हुभ्या᳚म्पू॒ष्णो हस्ता᳚भ्या॒मा द॑दे ।
टीका अतः परमध्वरकाण्डं सोमार्षेयम् । तत्रौदुम्बर्यवटपरिलेखनार्थमभ्रिमादत्ते - देवस्य त्वेति ॥ व्याख्यातं चैतत् ।
 [ निर्वपति - देवस्य त्वेति ॥ सवितुस्सर्वप्रेरकस्य देवस्य प्रसवे प्रेरणायां तेनैव प्रेरितोहं त्वामग्नये अग्न्यर्थं जुष्टं प्रियं निर्वपामि निष्कृष्य शूर्पे निक्षिपामि । &lsquo;थाथघञ्क्ताजबित्रकाणाम्&rsquo; (पा.सू. 6.2.144) इति सूत्रेण प्रसवशब्दोन्तोदात्तः । अश्विनोर्बाहुभ्यां नत्वात्मीयाभ्यामिति स्तुतिः । &lsquo;अश्विनौ हि देवानामध्वर्यू आस्ताम्&rsquo; (तै."/>

      
    

    <script src="/saMskAra/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/saMskAra\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/saMskAra\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vvasuki\/saMskAra\/edit\/master\/content\/\u0022,\u0022mainSections\u0022:[\u0022mantrah\u0022],\u0022mainsections\u0022:[\u0022mantrah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022contents\u0022:[{\u0022url\u0022:\u0022recdir:\/\/mantraH\/\u0022}],\u0022title\u0022:\u0022मन्त्राः\u0022},{\u0022contents\u0022:[{\u0022url\u0022:\u0022recdir:\/\/kalpaH\/\u0022}],\u0022title\u0022:\u0022कल्पः\u0022},{\u0022contents\u0022:[{\u0022url\u0022:\u0022recdir:\/\/sangrahaH\/\u0022}],\u0022title\u0022:\u0022सङ्ग्रहः\u0022},{\u0022contents\u0022:[{\u0022url\u0022:\u0022recdir:\/\/bloodlines\/\u0022}],\u0022title\u0022:\u0022वंशाः\u0022},{\u0022contents\u0022:[{\u0022url\u0022:\u0022recdir:\/\/nyAya-vaisheShike\/\u0022}],\u0022title\u0022:\u0022न्यायशास्त्रम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022}],\u0022title\u0022:\u0022विषयान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022https:\/\/vvasuki.github.io\/\u0022}],\u0022title\u0022:\u0022भागाः\u0022},\u0022top_bar\u0022:[{\u0022title\u0022:\u0022म\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/mantraH\/\u0022},{\u0022title\u0022:\u0022स\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/sAma\/\u0022}]}");
    let autocompletePageUrl = "\/saMskAra\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/saMskAra\/sangrahaH\/taittirIyA\/saMhitA\/bhaTTa-bhAskara-bhAShyam\/1\/3\/".replace(basePath, "/");
    pageVars.pageParams = {};
    pageVars.pageSource = "sangrahaH\/taittirIyA\/saMhitA\/bhaTTa-bhAskara-bhAShyam\/1\/3.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/saMskAra/webpack_dist/main-bundle.js"></script>
    <script src="/saMskAra/webpack_dist/transliteration-bundle.js"></script>
    <script src="/saMskAra/non_webpack_js/disqus.js"></script>
    <script src="/saMskAra/webpack_dist/ui_lib-bundle.js"></script>
    <link rel="stylesheet" href="/saMskAra/css/fonts.css">
    <link rel="stylesheet" href="/saMskAra/css/@fortawesome/fontawesome-free/css/solid.min.css">
    

    <link rel="stylesheet" href="/saMskAra/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/3/" />
    <link rel="alternate" hreflang="sa-Deva" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/3/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/3/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/3/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/3/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/3/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/3/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/3/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/3/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/3/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/3/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/3/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/3/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/3/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/3/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/3/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/3/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/3/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/3/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/3/?transliteration_target=iast" />
    
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/saMskAra/" class="btn col border">
            <i class="fas fa-gopuram ">संस्कारे विश्वासटिप्पणयः <br/> प्रपाठकः 3</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <form action="/saMskAra/search">
            <input id="titleSearchInputBox" placeholder="शीर्षिकान्विष्यताम्" name="s"><i class="btn fas fa-search "></i>
          </form>
          <a href="/saMskAra/custom_site_search/"  class="btn btn-default">Full search</a>
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
        </div>
        <div class="row col  d-flex justify-content-center">
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
        <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="प्रपाठकः 3">प्रपाठकः 3</h1>
    
    <a id="editLink" class="btn btn-primary"  href="https://github.com/vvasuki/saMskAra/edit/master/content/sangrahaH/taittirIyA/saMhitA/bhaTTa-bhAskara-bhAShyam/1/3.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <ul>
<li>अग्नीषोमीयपश्वङ्गत्वेन पूर्वोक्ताध्वरशेषभूतेषु सदोनिर्माणादिषु सङ्गता मन्त्राः १-४ अनुवाकाः</li>
</ul>
<h2 id="अनवक-१--सदमणडपनरमणम-हवरधनमणटपनरमणम">अनुवाकः १  सदोमण्डपनिर्माणम्, हविरधानमण्टपनिर्माणम्</h2>
<h3 id="मनतर">मन्त्रः</h3>
<p>दे॒वस्य॑ त्वा सवि॒तुᳶ प्र॑स॒वे᳚ऽश्विनो᳚र्बा॒हुभ्या᳚म्पू॒ष्णो हस्ता᳚भ्या॒मा द॑दे  ।</p>
<h4 id="टक">टीका</h4>
<p>अतः परमध्वरकाण्डं सोमार्षेयम् । तत्रौदुम्बर्यवटपरिलेखनार्थमभ्रिमादत्ते - देवस्य त्वेति ॥ व्याख्यातं चैतत् ।</p>
<ul>
<li>[ निर्वपति - देवस्य त्वेति ॥ सवितुस्सर्वप्रेरकस्य देवस्य प्रसवे प्रेरणायां तेनैव प्रेरितोहं त्वामग्नये अग्न्यर्थं जुष्टं प्रियं निर्वपामि निष्कृष्य शूर्पे निक्षिपामि । &lsquo;थाथघञ्क्ताजबित्रकाणाम्&rsquo; (पा.सू. 6.2.144) इति सूत्रेण प्रसवशब्दोन्तोदात्तः । अश्विनोर्बाहुभ्यां नत्वात्मीयाभ्यामिति स्तुतिः । &lsquo;अश्विनौ हि देवानामध्वर्यू आस्ताम्&rsquo; (तै.ब्रा. 3.2.4) । तथा पूष्ण एव हस्ताभ्यां पाणितलाभ्याम् । उदात्तनिवृत्तिस्वरेण षष्ठ्या उदात्तत्वम्॥]</li>
</ul>
<p>हे अभ्रे त्वामादद इति सावित्रस्यैवायं शेषः ॥</p>
<h3 id="मनतर-1">मन्त्रः</h3>
<p>अभ्रि॑रसि ।</p>
<h4 id="टक-1">टीका</h4>
<p>तामभिमन्त्रयते - अभ्रिरसीति ॥ अभ्रिः कठिनमपि प्रदेशं भित्त्वानुप्रवेष्टुम् समर्थासि, एवंनाम तीक्ष्णासीत्यर्थः । अभ्र गतौ, &lsquo;इन्सर्वधातुभ्यः&rsquo; इतीन्प्रत्ययः । यद्वा - अपो बिभर्तीत्यभ्रिः, यागसाधनद्वारेण वृष्टिहेतुत्वात्, तीक्ष्णीकरणाय कर्मकारेण पायितोदकत्वाद्वा । अप्छब्द उपपदे बिभर्तेः &lsquo;अचः&rsquo; इतीप्रत्ययः, बहुलवचनाद्गुणो न क्रियते, स्वरानवग्रहौ चिन्त्यौ । व्यत्ययो वा ।</p>
<h3 id="मनतर-2">मन्त्रः</h3>
<p>नारि॑रसि।</p>
<h4 id="टक-2">टीका</h4>
<p>कथं पुनरियं तीक्ष्णेति ज्ञायते? इत्याह - नारिरसि । नॄ नये, &lsquo;पुंसि संज्ञायां घः&rsquo; । नरः नेता निपुणः कर्मकारः, तस्यापत्यमसि, तेनोत्पादतत्वात् । यद्वा - &lsquo;नयतेष्टिलोपश्च&rsquo; इति ऋप्रत्यये ना, तस्यापत्यमिति बाह्वादेराकृतिगणत्वात् इञ्प्रत्ययः । एवं वा - यद्यपि तीक्ष्णतया हिंसिकासि, तथापि त्वं मम नारिरसि अरिर्न भवसि मित्रमेवासि ॥ &lsquo;सुप्सुपा&rsquo; इति प्रतिषेधवचनो नशब्दस्समस्यते, सानुबन्धकश्चेन्नलोपेन भाव्यम्, अव्ययपूर्वपदप्रकृतिस्वरत्वं व्यत्ययेन, &lsquo;अव्यये नञ्कुनिपातानाम्&rsquo; इति वचनात् । शान्त्यर्थं चैवमियमुच्यते, &lsquo;वज्र इव वा एषा यदभ्रिरभ्रिरसि नारिरसीत्याह शान्त्यै&rsquo; `इति ब्राह्मणम् ॥</p>
<h3 id="मनतर-3">मन्त्रः</h3>
<p>[संयुक्तमन्त्रः - परि॑लिखित॒ꣳ॒ रख्ष॒ᳶ परि॑लिखिता॒ अरा॑तय इ॒दम॒हꣳ रख्ष॑सो ग्री॒वा अपि॑ कृन्तामि॒ यो᳚ऽस्मान्द्वेष्टि॒ यञ्च॑ व॒यन्द्वि॒ष्म इ॒दम॑स्य ग्री॒वा अपि॑ कृन्तामि ]</p>
<p>परि॑लिखित॒ꣳ॒ रख्ष॒ᳶ परि॑लिखिता॒ अरा॑तयः ।<br>
इ॒दम॒हꣳ रख्ष॑सो ग्री॒वा अपि॑ कृन्तामि।<br>
यो᳚ऽस्मान्द्वेष्टि॒ यञ्च॑ व॒यन्द्वि॒ष्मः ।<br>
इ॒दम॑स्य ग्री॒वा अपि॑ कृन्तामि ।</p>
<h4 id="टक-3">टीका</h4>
<p>3तयावटं परिलिखति - परिलिखितमिति ॥ अपिकृन्तमीत्यन्तो मन्त्रो व्याख्यातः ॥</p>
<ul>
<li>[ परिलिखितमिति ॥ परिलिखितं परितो नाशितं रक्षोस्तु यदत्र छिद्रान्वेषि । &lsquo;गतिरनन्तरः&rsquo; इति पूर्वपदप्रकृतिस्वरत्वम् । किच्च अरातयो धनस्यादातारः शत्रवः । वहुळवचनात्कर्तरि क्तिन् । अव्ययपूर्वपदप्रकृतिस्वरत्वम् । तेपि परिलिखितास्सन्तु अनेन पदविलेखनेन ।</li>
<li>कथमित्याह - यदेतत्परिलिखामि इदं खल्वहं रक्षसः ग्रीवा अपिकृन्तामि यथेष्टं कृन्तामि छिनद्मि । अपिशब्दः कामचारं द्योतयति । ग्रीवाशब्दो धमनिवचनः, तासां बहुत्वाद्बहुवचनं, यथा &lsquo;ग्रीवाभ्योण्च` इति । कृती छेदने, &lsquo;शेमुचादीनाम्&rsquo; इति नुम् ।]</li>
</ul>
<h3 id="मनतर-4">मन्त्रः</h3>
<p>दि॒वे त्वा॒ऽन्तरि॑ख्षाय त्वा पृथि॒व्यै त्वा᳚।</p>
<h4 id="टक-4">टीका</h4>
<p>4-6अग्रादारभ्यौदुम्बरीं प्रोक्षति - दिवे त्वेति ॥ बर्हिःप्रोक्षणे व्याख्यातम् द्युलोकादिस्थित्यर्थं त्वां प्रोक्षामीत्यौदुम्बर्या अग्रमध्यमूलानि पृथक्पृथक्प्रोक्ष्यन्ते । &lsquo;परस्तादर्वाचीम्&rsquo; इत्यादि ब्राह्मणम् ॥</p>
<ul>
<li>
<p>(मन्त्रः) दि॒वे त्वा᳚ +++(प्रोक्षामि)+++।<br>
अ॒न्तरि॑ख्षाय त्वा +++(प्रोक्षामि)+++ ।<br>
पृ॒थि॒व्यै त्वा᳚ +++(प्रोक्षामि)+++ ।</p>
</li>
<li>
<p>[ (टीका)  अन्तर्वेद्यूर्ध्वाग्रं बर्हिस्स्थापयित्वा प्रोक्षति - दिव इति ॥ अग्रमध्यमूलेषु क्रमेण प्रोक्षणम् । सर्वत्र प्रोक्षामीति शेषः । यागनिर्वृत्तिद्वारेण द्युप्रभृतीनां लोकानां धारणार्थं प्रोक्षणं भवति । &lsquo;ऊडिदम्&rsquo; (पा.सू. 6.1.171) इत्यादिना दिव इति विभक्तेरुदात्तत्वम् । पृथिव्या इत्यादौ &lsquo;उदात्तयणो हल्पूर्वात्&rsquo; (पा.सू. 6.1.174) इति विभक्तेरुदात्तत्वम् ॥]</p>
</li>
</ul>
<h3 id="मनतर-5">मन्त्रः</h3>
<p>शुन्ध॑ताँल्लो॒कᳶ पि॑तृ॒षद॑नः ।</p>
<h4 id="टक-5">टीका</h4>
<p>7अवटे अपोवनयति - शुन्धतामिति ॥ पितरस्सीदन्त्यस्मिन्निति पितृषदनः । अधिकरणे ल्युट्, कृदुत्तरपदप्रकृतिस्वरत्वम्, लित्स्वरेण सदनशब्द आद्युदात्तः, सुषामादित्वात्षत्वम् । ईदृशोयं लोकः अवटाख्योवकाशश्शुन्धताम् शुद्धो भवतु । व्यत्ययेनात्मनेपदम्, &lsquo;अदुपदेशात्&rsquo; इति लसार्वधातुकानुदात्तत्वे धातुस्वरः । &lsquo;क्रूरमिव वा एतत्करोति यत्खनत्यपोवनयति शान्त्यै&rsquo; `इति ब्राह्मणम् ॥</p>
<h3 id="मनतर-6">मन्त्रः</h3>
<p>[संयुक्तमन्त्रः - यवो॑ऽसि य॒वया॒स्मद्द्वेषः॑ [1] य॒वयारा॑तीः ।]</p>
<p>यवो॑ऽसि।<br>
य॒वया॒स्मद्द्वेषः॑ । <br>
य॒वयारा॑तीः ।</p>
<h4 id="टक-6">टीका</h4>
<p>8अवटे यवान्प्रक्षिपति - यवोसीति ॥ यावयति अपनयति क्षुधमिति यवः । यौतेः पृथग्भावकर्मणोन्तर्भावितण्यर्थात् &lsquo;पुंसि संज्ञायां घः&rsquo;, वृषादित्वादाद्युदात्तत्वम् । बहुलग्रहणाद्वा कर्तरि &lsquo;ऋदोरप्&rsquo; इत्यप् । जात्याख्यायामेकवचनम् । ईदृशस्त्वमस्मत् अस्मत्तः द्वेषः द्वेष्यं रक्षःप्रभृति यवय अपनय विनाशय । यौतेर्णिचि &lsquo;संज्ञापूर्वको विधिरनित्यः&rsquo; इति वृद्धिर्न क्रियते, तिङः परत्वान्न निहन्यते । यद्वा - द्विषेः &lsquo;अन्येभ्योपि दृश्यते&rsquo; इति विच् । द्वेषः द्वेष्टॄन्विनाशय ।<br>
किञ्च - अरातीः अदातॄन् शत्रूञ्श्च यवय । रातेः कर्तरि क्तिनि क्तिचि वा नञ्समासेऽव्ययपूर्वपदप्रकृतिस्वरत्वम् । अस्मदीयांश्च शत्रून्नाशयेत्यर्थः । अपदात्परत्वादिदमाख्यार्तं न निहन्यते । &lsquo;ऊर्ग्वै यवः&rsquo; इत्यादि बाह्मणम् ॥</p>
<h3 id="मनतर-7">मन्त्रः</h3>
<p>पितृ॒णाꣳ सद॑नमसि।</p>
<h4 id="टक-7">टीका</h4>
<p>9तस्मिन्व्यतिषज्य बर्हिर्मुष्टिं निदधाति - पितृणामिति ॥ सीदन्त्यस्मिन्निति सदनं आसनम् । अधिकरणए ल्युट्, लित्स्वरेणाद्युदात्तत्वम् । पितॄणामासनमसि । &lsquo;नामन्यतरस्याम्&rsquo; इति षष्ठीबहुवचनस्योदात्तत्वम्, &lsquo;छन्दस्युभयथा&rsquo; इति &lsquo;नामि&rsquo; इति दीर्घत्वं न क्रियते । &lsquo;पितृदेवत्यं ह्येतत्&rsquo; इत्यादि ब्राह्मणम् ॥</p>
<h3 id="मनतर-8">मन्त्रः</h3>
<p>[संयुक्तमन्त्रः - उद्दिवꣵ॑ स्तभा॒नाऽन्तरि॑ख्षम्पृण पृथि॒वीन्दृꣳ॑ह ]</p>
<p>उद्दिवꣵ॑ (स्तभाना?) स्तभान   ।<br>
आ अ॒न्तरि॑ख्षम्पृण ।+++(आकारः कुत्र सम्बध्यते? भाष्ये न व्याख्यातः। क्रमपाठे आकारः वर्तते)+++  आन्तरि॑ख्षम्  पृण ।<br>
पृ॒थि॒वीन्दृꣳ॑ह ।</p>
<h4 id="टक-8">टीका</h4>
<p>10औदुम्बरीमुच्छ्रयति - उद्दिवमिति ॥ हे औदुम्बरि दिर्वं दिविष्ठानुत्तभान उत्तम्भय धारय । स्तन्भुस्सौत्रो धातुः, &lsquo;स्तन्भु स्तुन्भु&rsquo; इति श्नाप्रत्ययः । &lsquo;हलश्श्नश्शानज्झौ&rsquo; इति शानजादेशः । तथा अन्तरिक्षमन्तरिक्षस्थान् पृण प्रीणय । पृण प्रीणने इति तौदादिकः । तथा पृथिवीं पृथिवीस्थान् दृंह वर्धय । दृह दृहि वृद्धौ । पृथिवीशब्दो ङीषन्तोन्तोदात्तः ॥</p>
<h3 id="मनतर-9">मन्त्रः</h3>
<p>द्यु॒ता॒नस्त्वा॑ मारु॒तो मि॑नोतु &hellip;</p>
<h4 id="टक-9">टीका</h4>
<p>11प्राचनिकर्णामौदुम्बरीम्मिनोति - द्युतानस्त्वेति द्विपदया विराजा जगत्या वा ॥ द्योतनशीलो द्युतानः । द्युतेस्ताच्छीलिकश्चानश् । &lsquo;बहुलं छन्दसि&rsquo; इति शपो लुक् । यद्वा - ' युधिबुधिदृशां किच्च&rsquo; इति विधीयमान आनच्प्रत्ययो बहुलवचनाद्द्युतेरपि भवति । सर्वथा सार्वधातुकत्वाभावात् &lsquo;अनुदात्तेतः&rsquo; इति लसार्वधातुकानुदात्तत्वस्याप्रवृत्तेः &lsquo;चितः&rsquo; इत्यन्तोदात्तत्वमेव प्रवर्तते । हे औदुम्बरि द्युतानो मारुतस्त्वां मिनोतु अवटे प्रक्षिपतु; द्युताननामा वा मारुतस्त्वां मिनोतु ॥ &lsquo;द्युतानो ह स्म वै&rsquo; इत्यादि ब्राह्मणम् । डु मिञ् प्रक्षेपणे, सौवादिकः । मरुच्छब्दात्प्रज्ञादित्वात् स्वार्थिकोण्प्रत्ययः ।</p>
<h3 id="मनतर-10">मन्त्रः</h3>
<p>मि॒त्रावरु॑णयोर्ध्रु॒वेण॒ धर्म॑णा +++(मिनोतु )+++।</p>
<h4 id="टक-10">टीका</h4>
<p>मित्रावरुणसम्बन्धिना ध्रुवेण नित्येन धर्मणा कर्मणा धारणेन वा त्वां मिनोतु । &lsquo;देवताद्वनेद्व च&rsquo; मित्रावरुणशब्दे पूर्वोत्तरपदयोर्युगपत्प्रकृतिस्वरत्वम् । &lsquo;उदरं वै सदः&rsquo; इत्यादि ब्राह्मणम् ॥</p>
<h3 id="मनतर-11">मन्त्रः</h3>
<p>ब्र॒ह्म॒वनि॑न्त्वा  ख्षत्र॒वनिꣳ॑ सुप्रजा॒वनिꣳ॑ रायस्पोष॒वनि॒म्पर्यू॑हामि।</p>
<h4 id="टक-11">टीका</h4>
<p>12पुरीषेणौदुम्बरीं प्रदक्षिर्णं पर्यूहति - ब्रह्मवनिमिति ॥ ब्रह्म ब्राह्मणान्वनति सम्भजत इति ब्रह्मवनिः । &lsquo;छन्दसि वनसनरक्षिमथाम्&rsquo; इतीन्प्रत्ययः, कृदुत्तरपदप्रकृतिस्वरत्वम् । एवं क्षत्रवनिं सप्रजावनिं रायस्पोषवनिमिति । &lsquo;षष्ठ्या आक्रोशे&rsquo; इत्यनाक्रोशेपि बहुलवचनात् षष्ठ्या अलुक्, &lsquo;षष्ठ्याः पतिपुत्र&rsquo; इति विसर्जनीयस्य सत्वम् । एवंगुणां त्वामौदुम्बरीं परितस्सर्वत ऊहामि स्थापयामि, पुरीषेणावटं पूरयित्वा स्थिरां करोमीत्यर्थः । &lsquo;उपसर्गादस्यत्यूह्योर्वा वचनम्&rsquo; इति परस्मैपदम् ॥</p>
<h3 id="मनतर-12">मन्त्रः</h3>
<p>[संयुक्तमन्त्रः - ब्रह्म॑ दृꣳह ख्ष॒त्रन्दृꣳ॑ह प्र॒जान्दृꣳ॑ह रा॒यस्पोष॑न्दृꣳह  ]</p>
<p>ब्रह्म॑ दृꣳह ।<br>
ख्ष॒त्रन्दृꣳ॑ह ।<br>
प्र॒जान्दृꣳ॑ह।<br>
रा॒यस्पोष॑न्दृꣳह ।</p>
<h4 id="टक-12">टीका</h4>
<p>13 मैत्रावरुणदण्डेन संहन्ति - ब्रह्म दृंहेति ॥ हे मैत्रावरुणदण्ड ब्राह्मणादीन् दृंह वर्धय । प्रजाशब्दः कृदुत्तरपदप्रकृतिस्वेरणान्तोदात्तः । रैशब्दात्परस्याः षष्ठ्याः &lsquo;ऊडिदम्&rsquo; इत्यादिनोदात्तत्वम् ॥</p>
<h3 id="मनतर-13">मन्त्रः</h3>
<p>घृ॒तेन॑ द्यावापृथिवी॒ आ पृ॑णेथाम् ।</p>
<h4 id="टक-13">टीका</h4>
<p>14औदुम्बरीविशाखयोर्मध्ये विशाखाग्रयोर्वा हिरण्यं निधाय स्रुवेणाभिजुहोति - घृतेनेति ॥ हे द्यावापृथिवीस्थनीये औदुम्बरीमूलाग्रे घृतेनात्मानमापृणेथां प्रीणयतं । द्यावापृथिव्यामेव वा उदकन प्रीणयतम् । &lsquo;द्यावापृथिवी एव रसेनानक्ति&rsquo; `इति ब्राह्मणम् । पृणातेर्व्यत्ययेनात्मनेपदम् ॥</p>
<h3 id="मनतर-14">मन्त्रः</h3>
<p>इन्द्र॑स्य॒ सदो॑ऽसि ।</p>
<h4 id="टक-14">टीका</h4>
<p>15मध्यम छदिर्निदधाति - इन्द्रस्येति ॥ इन्द्रस्य सदः सदनं गृह असि । &lsquo;ऐन्द्रं हि देवतया सदः&rsquo; `इति ब्राह्मणम् ॥</p>
<h3 id="मनतर-15">मन्त्रः</h3>
<p>वि॒श्व॒ज॒नस्य॑ छा॒या ।</p>
<h4 id="टक-15">टीका</h4>
<p>16पार्श्वयोश्छदिर्निदधाति - विश्वजनस्येति ॥ विश्वजनस्य सर्वजनस्य छाया गृहमासि । &lsquo;विश्वजनस्य ह्येषा छाया&rsquo; `इति ब्राह्मणम् । छायाशब्दो गृहनामसु निरुक्तकारैः पठ्यते ॥</p>
<h3 id="मनतर-16">मन्त्रः</h3>
<p>परि॑ त्वा गिर्वणो॒ गिर॑ इ॒मा भ॑वन्तु वि॒श्वतः॑ ।<br>
वृ॒द्धायु॒मनु॒ वृद्ध॑यो॒ जुष्टा॑ भवन्तु॒ जुष्ट॑यः ।।</p>
<h4 id="टक-16">टीका</h4>
<p>17सदः पारिश्रयति - परित्वेति चतुष्पदयानुष्टुभा ॥ इन्द्रदेवत्यत्वादिन्द्रत्वेन सद उच्यते । हे गिर्वणः गीर्भिः स्तुतिभिर्वननीय सम्भजनीय । असुनन्तस्यामन्त्रितत्वादनुदात्तत्वम् । इमा वक्ष्यमाणास्स्तोत्रशत्त्रादिलक्षणा गिरः त्वां परिभवन्तु व्याप्नुवन्तु विश्वतस्सर्वतः । परिभवतिः व्याप्तिकर्मा । यद्वा - &lsquo;लक्षणेत्थंभूताख्यान&rsquo; इति भागे लक्षणे वा द्योत्ये परेः कर्मप्रवचनीयत्वम् । इमा गिरस्त्वां परिभवन्तु तव भागात्मना भवन्त्यस्त्वामेव भजन्तामिति यावत् । यत्र त्वं तत्र भवन्त्विति वा ।<br>
किञ्च - वृद्धायुर्दीर्घायुः । &lsquo;छन्दसणिः&rsquo; इत्युण्प्रत्ययान्तेन बहुव्रीहिः । ईदृशं त्वामनु वृद्धयस्समृद्धयो भवन्तु । अनोर्लक्षणे भागे वा कर्मप्रवचनीयत्वम् । यत्र त्वं तत्र समृद्धयो भवन्त्विति यावत् । त्वामेव भजन्तामिति वा । सदसि हि सर्वाः स्तुतयः क्रियन्ते सर्वाश्च समृद्धयस्सम्पद्यन्ते । अपि च जुष्टयस्सेवा अस्माभिः क्रियमाणास्तव जुष्टा इष्टा भवन्तु । &lsquo;नित्यं मन्त्रे&rsquo; इति जुष्टशब्दआद्युदात्तः ॥</p>
<h3 id="मनतर-17">मन्त्रः</h3>
<p>[संयुक्तमन्त्रः - इन्द्र॑स्य॒ स्यूर॒सीन्द्र॑स्य ध्रु॒वम॑स्यै॒न्द्रम॒सीन्द्रा॑य त्वा ॥ [2] ]</p>
<p>इन्द्र॑स्य॒ स्यूर॑सि ।</p>
<h4 id="टक-17">टीका</h4>
<p>18दक्षिणद्वार्बाहौ कुशमुष्टिमुपनिगृह्य दर्भेण स्पन्द्यां प्रवर्तयति - इन्द्रस्येति ॥ &lsquo;विष्णोस्स्यूरसि&rsquo; इत्यनेनेदं व्याख्यातप्रायम् । सदस ऐन्द्रत्वादत्रैवमुच्यते ॥</p>
<ul>
<li>[दक्षिणबाहौ कुशमुपसङ्गृह्य स्यन्द्यां प्रवर्तयति - विष्णोस्स्यूरिति ॥ विष्णोः स्यूः सेवनी त्वमसि यज्ञस्य । षिवु तन्तुसन्ताने, &lsquo;क्विप्च&rsquo; इति क्विप् &lsquo;छ्वोश्शूडनुनासिके च&rsquo; इत्यूठ् ॥]</li>
</ul>
<h3 id="मनतर-18">मन्त्रः</h3>
<p>इन्द्र॑स्य ध्रु॒वम॑सि ।</p>
<h4 id="टक-18">टीका</h4>
<p>19ग्रन्थिं करोति - इन्द्रस्येति ॥ इदमपि &lsquo;विष्णोर्ध्रुवमसि&rsquo; इत्यनेन व्याख्यातम् ॥</p>
<ul>
<li>[ द्वारग्रन्थिं करोति - विष्णोर्ध्रुवमसीति ॥ विष्णुना भ्रुवमचलितं करणीयमसि ॥]</li>
</ul>
<h3 id="मनतर-19">मन्त्रः</h3>
<p>ऐ॒न्द्रम॑सि ।<br>
इन्द्रा॑य त्वा ॥[2]</p>
<h4 id="टक-19">टीका</h4>
<p>20सदोभिमृशति - ऐन्द्रमसीति॥ इन्द्रो देवतास्य ऐन्द्रं त्वमसि । तादृशं त्वामिन्द्राय इन्द्रार्थमभिमृशामीति शेषः । &lsquo;ऐन्द्रं हि देवतया सदः&rsquo; इत्यादि ब्राह्मणम् ।<br>
&lsquo;वैष्णवमसि विष्णवे त्वा&rsquo; इत्यनेन चेदं गतप्रत्यम् ॥</p>
<ul>
<li>[ हविर्धानमण्डपमभिमृशति - वैष्णवमिति ॥ वैष्णवं विष्णुदेवत्यं त्वमसि । अतो विष्णवे त्वामभिमृशामि । &lsquo;वैष्णवं हि देवतया हविर्धानम्&rsquo; `इति ब्राह्मणम् ॥]</li>
</ul>
<p>इति तृतीये प्रथमोनुवाकः ॥</p>
<h2 id="अनवक-२-हवरधनअभयनतरगतपरवनरमणम">अनुवाकः २ हविर्धान(अभ्यन्तर)गतोपरवनिर्माणम्</h2>
<h3 id="मनतर-20">मन्त्रः</h3>
<p>र॒ख्षो॒हणो॑ वलग॒हनो॑ वैष्ण॒वान्ख॑नामि ।</p>
<h4 id="टक-20">टीका</h4>
<p>उपरवान्खनति पूर्वयोर्दक्षिणमेवाग्रे - रक्षोहण इति ॥ हन्तेः &lsquo;बहुलं छन्दसि&rsquo; इति क्विप्, &lsquo;एकाजुत्तरपदे णः&rsquo; इति णत्वम् । &lsquo;सर्वे विधयस्छन्दसि विकल्प्यन्ते&rsquo; इत्युपधालोपो न क्रियते । कृदुत्तरपदप्रकृतिस्वरत्वम् । वलो नामासुरमुख्यः, तद्गामिनस्तद्भृत्या वलगाः । यद्वा - वृणोतीति वलो मेघः । कपिलकादित्वाल्लत्वम् । स इव छादयन्तो ये गच्छन्ति ते वलगाः असुरविशेषाः । यद्वा - जीर्णकटपटादिखण्डसम्भृताः अस्थिनखरोम पादपांसुप्रभृतयः प्राणिनां मारणार्थं ये भूमौ निखन्यन्ते ते वलगाः । ते हि प्राणिनां बाधकतया वलगामिनो वलवल्लक्ष्या भवन्ति । &lsquo;अन्यत्रापि दृश्यते&rsquo; इति गमेर्डः । तेषां हन्तारो वलगहनः । इर्दृशान्विष्णुदेवत्यानुपरवान् खनामि । &lsquo;वैष्णवा हि देवतयोपरवाः&rsquo; `इति ब्राह्मणम् ।</p>
<p>देवानां नासिकादिप्रास्थानीया उपरवाः । &lsquo;शिरो वा एतद्यज्ञस्य यद्धविर्धानं प्राणा उपरवाः&rsquo; इति ब्राह्मणम् । ते च खन्यमाना रक्षांसि वलगांश्च निघ्नन्तीति । &lsquo;असुरा वै निर्यन्तः इति ब्राह्मणम् ॥</p>
<h3 id="मनतर-21">मन्त्रः</h3>
<p>[संयुक्तमन्त्रः - इदम॒हन्तँव्व॑ल॒गमुद्व॑पामि॒ यन्न॑स्समा॒नो यमस॑मानो निच॒खाने॒दमे॑न॒मध॑रङ्करोमि॒ यो न॑स्समा॒नो योऽस॑मानोऽराती॒यति॑ गाय॒त्रेण॒ छन्द॒सा ]</p>
<p>इ॒दम॒हन्तँव्व॑ल॒गमुद्व॑पामि॒ यन्न॑स्समा॒नो यमस॑मानो निच॒खाने॒दम् &hellip;</p>
<h4 id="टक-21">टीका</h4>
<p>2पांसूनुद्वपति - इदमहमिति ॥ इदमिति क्रियाविशेषणम् । तं वलगमहमिदमुद्वपामि उद्धृत्य बहिः प्रक्षिपामि । कमित्याह – नः अस्माकं समानस्तुल्यः यं वलगं निचखान । &lsquo;तिङि चोदात्तवति&rsquo; इति गतेरनुदात्तत्वम् । उदात्तवता तिङा&rsquo; इति समासः । यश्चास्माकमसमानः अतुल्यः ऊनः उत्कृष्टो वा वलग निचखान, तमुद्वपामीति । &lsquo;द्वौ वाव पुरुषौ यश्चैव समानो यश्चासमानः&rsquo; इत्यादि ब्राह्मणम् ।</p>
<h3 id="मनतर-22">मन्त्रः</h3>
<p>ए॒न॒मध॑रङ्करोमि॒ यो न॑स्समा॒नो योऽस॑मानोऽराती॒यति॑ गाय॒त्रेण॒ छन्द॑सा ।</p>
<h4 id="टक-22">टीका</h4>
<p>किञ्च – एनमहमधरं अधोगतिं करोमि । इदमिति पूर्ववत्क्रियाविशेषणम् । कमित्याह - योस्माकं समानो यश्चासमानो जनः अरातीयति अरातिरिवाचरति । यद्वा - अस्मानरातीयति यस्समानोसमानो वा । &lsquo;उपमानादाचारे&rsquo; इति क्यच् । गायत्रेण छन्दसा उद्वपामि । गायत्र्येव गायत्रम् । &lsquo;छन्दसः प्रत्ययविधाने नपुंसके स्वार्थ उपसङ्ख्यानम्&rsquo; इत्यण्प्रत्ययः ।</p>
<p>एवं दक्षिणपूर्वमारभ्य सवेर्भ्य उद्वपति । त्रैष्टुभेन जागतेनानुष्टुभेनेति विशेषोन्यत्र ॥</p>
<ul>
<li>
<p>{ इ॒दम॒हन्तँव्व॑ल॒गमुद्व॑पामि॒ यन्न॑स्समा॒नो यमस॑मानो निच॒खाने॒दमे॑न॒मध॑रङ्करोमि॒ यो न॑स्समा॒नो योऽस॑मानोऽराती॒यति॑ त्रैष्टुभेन छन्द॑सा }</p>
</li>
<li>
<p>{ इ॒दम॒हन्तँव्व॑ल॒गमुद्व॑पामि॒ यन्न॑स्समा॒नो यमस॑मानो निच॒खाने॒दमे॑न॒मध॑रङ्करोमि॒ यो न॑स्समा॒नो योऽस॑मानोऽराती॒यति॑ जागतेन छन्द॑सा}</p>
</li>
<li>
<p>{ इ॒दम॒हन्तँव्व॑ल॒गमुद्व॑पामि॒ यन्न॑स्समा॒नो यमस॑मानो निच॒खाने॒दमे॑न॒मध॑रङ्करोमि॒ यो न॑स्समा॒नो योऽस॑मानोऽराती॒यति॑ अनुष्टुभेन छन्द॑सा}</p>
</li>
</ul>
<h3 id="मनतर-23">मन्त्रः</h3>
<p>अव॑बाढो वल॒गः ।</p>
<h4 id="टक-23">टीका</h4>
<p>3यजमानस्याधस्तात्पदपांसूनुद्वपति - अवबाढ इति ॥ यजमानस्य पादयोरधस्तात् बाढो बद्धो वलगोस्तु । बाहृ प्रयत्ने, &lsquo;क्षुब्धस्वान्त&rsquo; इत्यत्र निपातितः, &lsquo;गतिरनन्तरः&rsquo; इति पूर्वपदप्रकृतिस्वरत्वम् ॥</p>
<h3 id="मनतर-24">मन्त्रः</h3>
<p>किमत्र॑ ।</p>
<h4 id="टक-24">टीका</h4>
<p>4उपरवान्क्रमेणावमृशतोध्वर्युयजमानौ । ते चाधस्तात्सतृण्णाः । &lsquo;तस्मात्सतृण्णा अन्तरतः प्राणाः इति ब्राह्मणम् । बहिरसतृण्णाः । &lsquo;न सम्भिनत्ति तस्मादसभिन्नाः प्राणाः&rsquo; इति ब्राह्मणम् । पूर्वयोर्दक्षिणमेवाध्वर्युरवमृशत्युत्तरं यजमानः । <br>
अथ यजमानः पृच्छति - अध्वर्यो किमत्रेति ॥</p>
<h3 id="मनतर-25">मन्त्रः</h3>
<p>भ॒द्रम्।</p>
<h4 id="टक-25">टीका</h4>
<p>5इतर आह - भद्रमिति ॥ भद्रं भजनीयं कल्याणम् । भदि कल्याणे, रन्प्रत्ययः, उपधालोपश्च ॥</p>
<h3 id="मनतर-26">मन्त्रः</h3>
<p>तन्नौ॑ स॒ह ।</p>
<h4 id="टक-26">टीका</h4>
<p>6यजमान आह - तन्नौ सहेति ॥ तद्भद्रमावयोस्सहैवास्तु । अथाध्वर्युः पृच्छति - यजमान किमत्रेति । भद्रमित्यादि यथायथम् । एवं सर्वत्र ॥</p>
<h3 id="मनतर-27">मन्त्रः</h3>
<p>[संयुक्तमन्त्रः -वि॒राड॑सि सपत्न॒हा स॒म्राड॑सि भ्रातृव्य॒हा स्व॒राड॑स्यभिमाति॒हा वि॑श्वा॒राड॑सि॒ विश्वा॑सान्ना॒ष्ट्राणाꣳ॑ ह॒न्ता [3] ]</p>
<h3 id="मनतर-28">मन्त्रः</h3>
<p>वि॒राड॑सि स॒प॒त्न॒हा ।</p>
<h4 id="टक-27">टीका</h4>
<p>7-10उपरवानभिमृशति सर्वानेवानुर्पूवं - विराडिति ॥ विविधं राजतीति विराट् । &lsquo;सत्सूद्विष&rsquo; इति क्विप्, कृदुत्तरपदप्रकृतिस्वरत्वम् । सपत्राश्शत्रवस्तेषां हन्ता । &lsquo;बहुलं छन्दसि&rsquo; इति क्विप्। यस्मात्त्वं विविधं दीप्यसे तस्मात्सपत्नहा ।</p>
<h3 id="मनतर-29">मन्त्रः</h3>
<p>स॒म्राड॑सि भ्रा॒तृ॒व्य॒हा ।</p>
<h4 id="टक-28">टीका</h4>
<p>सङ्गतं दीप्यत इति सम्राट् । &lsquo;मो राजि समः क्वौ&rsquo; इति मस्य मः । यस्मादेवं तस्मात्त्वं भ्रातृव्यहा । भ्रातृव्यास्सपत्नाः । &lsquo;व्यन् सपत्ने&rsquo; इति व्यन्प्रत्ययः । तेषां हन्ता बाह्याभ्यन्तरभेदेन नित्यानित्यभेदेन वा शत्रूणां पृथगभिधानम् ।</p>
<h3 id="मनतर-30">मन्त्रः</h3>
<p>स्व॒राड॑स्यभि॒मा॒ति॒हा।</p>
<h4 id="टक-29">टीका</h4>
<p>स्वायत्तं दीप्यस इति स्वराट् । यस्मादेवं तस्मात्त्वं अभिमातिहा । अभिमातिः पाप्मा । मन्यतेः क्तिनि नित्यमप्यनुनासिकलोपं बाधित्वा व्यत्ययेन &lsquo;अनुनासिकस्य क्विझलोः&rsquo; इति दीर्घत्वम् । ततः &lsquo;अनुदात्तोपदेश&rsquo; इत्यादिनानुनासिकलोपः । तया हन्ता । महाबलेन हि पाप्मा निहन्तुं शक्यते ।</p>
<h3 id="मनतर-31">मन्त्रः</h3>
<p>वि॑श्वा॒राड॑सि॒ विश्वा॑सान्ना॒ष्ट्राणाꣳ॑ ह॒न्ता ।</p>
<h4 id="टक-30">टीका</h4>
<p>विश्वेषु लोकेषु राजतीति विश्वाराट् । &lsquo;विश्वस्य वसुराटोः&rsquo; इति दीर्घः । यस्मादेवं तस्माद्विश्वासां नाष्ट्राणां नाशयितॄणां दैवादिप्रवृत्तीनां हन्ता नाशयिता त्वमसि । नशेर्ण्यन्तात् &lsquo;दादिभ्यश्छन्दसि&rsquo; इति त्रन्प्रत्ययः &lsquo;तितुत्रतथ&rsquo; इतीट्प्रतिषेधः, णिलोपे उदात्तनिवृत्तिस्वरेण त्रन उदात्तत्वम्, &lsquo;व्रश्च&rsquo; इत्यादिना षत्वम् ॥</p>
<h3 id="मनतर-32">मन्त्रः</h3>
<p>र॒ख्षो॒हणो॑ वलग॒हन॒ᳶ प्रोख्षा॑मि वै॒ष्ण॒वान्।</p>
<h4 id="टक-31">टीका</h4>
<p>11उपरवान्प्रोक्षति - रक्षोहण इति ॥ युष्मान् प्रोक्षामीति सम्बन्धः ॥</p>
<h3 id="मनतर-33">मन्त्रः</h3>
<p>र॒ख्षो॒हणो॑ वलग॒हनोऽव॑ नयामि वै॒ष्ण॒वान्।</p>
<h4 id="टक-32">टीका</h4>
<p>12उपरवेष्वपोवनयति - रक्षोहण इति ॥ एवंविधान् युष्मान्, अधस्तादपोवनयामि प्रापयामि आद्भिस्संयोजयामि । अवनयतिस्वभावादद्भिरेव गम्यते । नयतेश्च द्विकर्मकत्वाद्युष्मानपोवनयामीति भवति, युष्मास्वपोवनयामीति यावत्; यथा - &lsquo;अजां नयति ग्रामम्&rsquo; इति । &lsquo;तस्मादार्द्रा अन्तरतः प्राणाः&rsquo; `इति ब्राह्मणम् ॥</p>
<h3 id="मनतर-34">मन्त्रः</h3>
<p>[संयुक्तमन्त्रः - यवो॑ऽसि य॒वया॒स्मद्द्वेषो॑ य॒वयारा॑तीः ]</p>
<p>यवो॑ऽसि।<br>
य॒वया॒स्मद्द्वेषः॑।<br>
य॒वयारा॑तीः ।</p>
<h4 id="टक-33">टीका</h4>
<p>13तेषु यवान्प्रस्कन्दयति - यवोसीति ॥ व्याख्यातम् । &lsquo;प्राणेष्वेवोर्जं दधाति&rsquo; `इति ब्राह्मणम् ॥</p>
<ul>
<li>[ यवोसीति ॥ यावयति अपनयति क्षुधमिति यवः । यौतेः पृथग्भावकर्मणोन्तर्भावितण्यर्थात् &lsquo;पुंसि संज्ञायां घः&rsquo;, वृषादित्वादाद्युदात्तत्वम् । बहुलग्रहणाद्वा कर्तरि &lsquo;ऋदोरप्&rsquo; इत्यप् । जात्याख्यायामेकवचनम् । ईदृशस्त्वमस्मत् अस्मत्तः द्वेषः द्वेष्यं रक्षःप्रभृति यवय अपनय विनाशय । यौतेर्णिचि &lsquo;संज्ञापूर्वको विधिरनित्यः&rsquo; इति वृद्धिर्न क्रियते, तिङः परत्वान्न निहन्यते । यद्वा - द्विषेः &lsquo;अन्येभ्योपि दृश्यते&rsquo; इति विच् । द्वेषः द्वेष्टॄन्विनाशय ।<br>
किञ्च - अरातीः अदातॄन् शत्रूञ्श्च यवय । रातेः कर्तरि क्तिनि क्तिचि वा नञ्समासेऽव्ययपूर्वपदप्रकृतिस्वरत्वम् । अस्मदीयांश्च शत्रून्नाशयेत्यर्थः । अपदात्परत्वादिदमाख्यार्तं न निहन्यते । &lsquo;ऊर्ग्वै यवः&rsquo; इत्यादि बाह्मणम् ॥ ]</li>
</ul>
<h3 id="मनतर-35">मन्त्रः</h3>
<p>[संयुक्तमन्त्रः  - रख्षो॒हणो॑ वलग॒हनोऽव॑ स्तृणामि वैष्ण॒वान्र॑ख्षो॒हणो॑ वलग॒हनो॒ऽभि जु॑होमि वैष्ण॒वान्र॑ख्षो॒हणौ॑ वलग॒हना॒वुप॑ दधामि वैष्ण॒वी र॑ख्षो॒हणौ॑ वलग॒हनौ॒ पर्यू॑हामि वैष्ण॒वी र॑ख्षो॒हणौ॑ वलग॒हनौ॒ परि॑ स्तृणामि वैष्ण॒वी र॑ख्षो॒हणौ॑ वलग॒हनौ॑ वैष्ण॒वी बृ॒हन्न॑सि बृ॒हद्ग्रा॑वा बृह॒तीमिन्द्रा॑य॒ वाचँ॑व्वद ॥ [4]]</p>
<p>र॒ख्षो॒हणो॑ वलग॒हनोऽव॑ स्तृणामि वै॒ष्ण॒वान् ।</p>
<h4 id="टक-34">टीका</h4>
<p>14उपरवान् बर्हिषावस्तृणाति - रक्षोहण इति ॥ युष्मानवस्तृणामीत्यधस्ताच्छादयामीत्यर्थः । शिष्टं स्पष्टम् । &lsquo;तस्माल्लोमशा अन्तरतः प्राणाः&rsquo; `इति ब्राह्मणम् ॥</p>
<h3 id="मनतर-36">मन्त्रः</h3>
<p>र॒ख्षो॒हणो॑ वलग॒हनो॒ऽभि जु॑होमि वै॒ष्ण॒वान् ।</p>
<h4 id="टक-35">टीका</h4>
<p>15हिरण्यमन्तर्धाय स्रुवाहुत्या उपरवानभिजुहोति - रक्षोहण इति ॥ युष्मानभिजुहोमीति युष्मानाज्येन व्याघारयामीति । &lsquo;प्राणेष्वेव तेजो दधाति&rsquo; `इति ब्राह्मणम् ॥</p>
<h3 id="मनतर-37">मन्त्रः</h3>
<p>र॒ख्षो॒हणौ॑ वलग॒हना॒वुप॑ दधामि वै॒ष्ण॒वी ।</p>
<h4 id="टक-36">टीका</h4>
<p>16अधिषवणफलके उपदधाति - रक्षोहणाविति ॥ एवंगुणे युवामुपदधामीति । वैष्णवी वैष्णव्यौ । &lsquo;वा छन्दसि&rsquo; इति पूर्वसवर्णदीर्घत्वम् । &lsquo;हनू वा एते यज्ञस्य यदधिषवणे&rsquo; इत्यादि ब्राह्मणम् ॥</p>
<h3 id="मनतर-38">मन्त्रः</h3>
<p>र॒ख्षो॒हणौ॑ वलग॒हनौ॒ पर्यू॑हामि वै॒ष्ण॒वी  ।</p>
<h4 id="टक-37">टीका</h4>
<p>17अधिषवणफलके प्रदक्षिणं पुरीषेण पर्यूहति - रक्षोहणाविति ॥ युवां पर्यूहामीति पुरीषेण परितः पूरयित्वा द्रढयामीति । &lsquo;उपसर्गादस्यत्यूह्योर्वा वचनम्&rsquo; इति परस्मैपदम् ॥</p>
<h3 id="मनतर-39">मन्त्रः</h3>
<p>र॒ख्षो॒हणौ॑ वलग॒हनौ॒ परि॑ स्तृणामि वैष्ण॒वी ।</p>
<h4 id="टक-38">टीका</h4>
<p>18एते बर्हिषा परिस्तृणाति - रक्षोहणाविति ॥ युवां परिस्तृणामीति ॥</p>
<h3 id="मनतर-40">मन्त्रः</h3>
<p>र॒ख्षो॒हणौ॑ वलग॒हनौ॑ वैष्ण॒वी ।</p>
<h4 id="टक-39">टीका</h4>
<p>19एते अभिमृशति - रक्षोहणौ वलगहनौ वैष्णवी इति ॥</p>
<h3 id="मनतर-41">मन्त्रः</h3>
<p>बृ॒हन्न॑सि बृ॒हद्ग्रा॑वा ।<br>
बृह॒तीमिन्द्रा॑य॒ वाचँ॑व्वद ॥ [4]</p>
<h4 id="टक-40">टीका</h4>
<p>20फलके ग्राव्णोद्वादयति - बृहन्निति ॥ हे ग्रावन् बृहन्महानसि वीर्येण । शतृवद्भावात् &lsquo;उगिदचाम्&rsquo; इति नुम् । न परं वीर्येण, अपि तु शरीरेणापि बृहन्नसीत्याह - बृहद्ग्रावा महापाषाणः । अवयवभूता ग्रावाणोपि गृह्यन्ते । यद्वा - गृणन्तीति ग्रावाणः शब्दकारिणोवयवाः, बृहन्तो ग्रावाणो यस्य । गॄ निगरणे, क्वनिप्, आडागमः ।</p>
<p>यस्मादेवं तस्मादिन्द्रार्थं बृहतीं वाचं वद, यथेन्द्र इमां वाचं श्रुत्वा आगच्छति । शतृवद्भावात् &lsquo;उगितश्च&rsquo; इति ङीप् । &lsquo;बृहन्महतोरुपसङ्ख्यानम्&rsquo; इति नद्या उदात्तत्वम् । &lsquo;शिरो वा एतद्यज्ञस्य यद्धविर्धानं प्राणा उपरवा हनू अधिषवणे जिह्वा चर्म ग्रावाणो दन्ताः&rsquo; इत्यादि ब्राह्मणम् ।<br>
एतदुक्तं भवति - शिरस्स्थानीये हविर्धाने प्राणस्थानीयेषूपरवेषु हनूस्थानीयाभ्यामधिषवणफलकाभ्यां परिगृहीते जिह्वास्थानीये चर्मणि दन्तस्थानीयैः ग्रावभिः खादनस्थानीयमभिषवं कृत्वा मुखस्थानीये आहवनीये हुत्वा प्रत्यग्गत्वा उदरस्थानीये सदसि भक्षयन्तीति । &lsquo;यो वै विराजो यज्ञमुखे&rsquo; इत्यादि च ॥</p>
<p>इति तृतीये द्वितीयोनुवाकः ॥</p>
<h2 id="अनवक-३--आगनधसदपरभतष-सथनष-धषणय">अनुवाकः ३  (आग्नीधसदःप्रभृतिषु स्थानेषु )धिष्णियाः</h2>
<h3 id="मनतर-42">मन्त्रः</h3>
<p>वि॒भूर॑सि प्र॒वाह॑णः [ रौद्रे॒णानी॑केन पा॒हि मा᳚ऽग्ने पिपृ॒हि मा॒ मा मा॑ हिꣳसीः ] । +++( 3-16 -रौद्रेणेत्यादि व्याख्यातं सर्वत्रानुषज्यते -इति)+++</p>
<h4 id="टक-41">टीका</h4>
<p>1अथ धिष्ण्यनिवपनमन्त्राः । &lsquo;चात्वालाद्धिष्णियानुपवपति&rsquo; इत्यादि ब्राह्मणम् । तत्राग्नीध्रीयादयोष्टौ न्युप्यन्ते । आहवनीयादयोष्टावनुदिश्यन्ते । &lsquo;न्यन्ये धिष्णिया उप्यन्ते नान्ये` इत्यादि ब्राह्मणम् । तत्राग्नीध्रीयं निवपति चात्वालात्पुरीषं सिकता इति गृहीत्वा परिमण्डलं धिष्ण्यं करोति - विभूरिति ॥ &lsquo;रौद्रेणानीकेन&rsquo; इत्यादि सर्वत्रानुषज्यते । आधेयाग्निधर्मा आधारेषूपचर्यन्ते । विविधं भवितासीति विभूः । &lsquo;आग्नीध्राद्धिष्णियान्विहरति&rsquo; इति सर्वधिष्ण्यादित्वाद्विभूरित्युच्यते । &lsquo;भुवस्सज्ञान्तरयोः&rsquo; इति क्विप्, कृदुत्तरपदप्रकृतिस्वरत्वम् । यत एवंविधासि तस्मात्प्रवाहणस्त्वं प्रकर्षेण हविषां वाहयिता स्वात्मनान्यैश्च धिष्ण्याधारैरग्निभिः । वहतेर्ण्यन्ताद्बहुलवचनात्कर्तरि करणे वा ल्युट्, कृदुत्तरपदप्रकृतिस्वरत्वम्, &lsquo;लिति&rsquo; इति प्रत्ययात्पूर्वस्योदात्तत्वम्, &lsquo;कृत्यचः&rsquo; इति णत्वम् । यद्वा - वाहृ प्रयत्ने, तस्माल्ल्युट् । यज्ञार्थं प्रकर्षेण व्याप्रियमाण इति यावत् ।</p>
<p>रौद्रेण क्रूरेण अनीकेन सैन्येन । रौद्रमिव रौद्रम् । यथा रौद्रगणः क्रूरो भवति एवमन्यदपि यत्क्रूरं तद्रौद्रम् । &lsquo;संज्ञायां च&rsquo; इत्युत्पन्नस्य कनः देवपथादित्वाल्लुप्, &lsquo;अज्ञायामुपमानम्&rsquo; इत्याद्युदात्तत्वम् । &lsquo;स्फिगन्तस्योपमेयनामधेयस्य&rsquo; इति वा ।<br>
हे अग्ने अग्न्याधार मां पाहि रक्ष, पिष्टहि +++(पिपृहि इति स्यात्‌ )+++पूरय च मां कामैः । पॄ पालनपूरणयोः अनुदात उदात्तेत् जुहोत्यादिकः, &lsquo;अर्तिपिपर्त्योश्च&rsquo; इत्यभ्यासस्येत्वम् । यद्वा - पिष्टहि +++(पिपृहि इति स्यात्‌ )+++ तृप्य अस्मासु सानुग्रहो भव । पृ प्रीतौ भौ[सौ ?]वादिकः उदात्तेत्, &lsquo;बहुळम् छन्दसि&rsquo; इति शपश्श्लुः, &lsquo;बहुळं छन्दसि&rsquo; इत्यभ्यासस्येत्वम् ।</p>
<p>मा च मा हिंसीः । अत्र ' चादिलोपे विभाषा&rsquo; इति प्रथमा तिङ्वभक्तिर्न निहन्यते, अपदात्परत्वाद्द्वितीया न निहन्यते, तृतीया तु निहन्यत एव ॥</p>
<h3 id="मनतर-43">मन्त्रः</h3>
<p>वह्नि॑रसि हव्य॒वाह॑नः [ रौद्रे॒णानी॑केन पा॒हि मा᳚ऽग्ने पिपृ॒हि मा॒ मा मा॑ हिꣳसीः ] ।</p>
<h4 id="टक-42">टीका</h4>
<p>2होतुर्धिष्ण्यं निवपति - वह्निरसीति ॥ वहतिरावाहने वर्तते । &lsquo;वहिश्नि&rsquo; इत्यादिना निप्रत्ययः; तत्र हि निदित्युच्यते । वह्निरसि देवानामावाहकोसि, आह्वातासीति यावत् । आहूय तेभ्यो हव्यानां हविषां वोढा प्रापयिता चासि । &lsquo;हव्येऽनन्तः पादम्&rsquo; इति ञ्युट्, कृदुत्तरपदप्रकृतिस्वरत्वम् ॥</p>
<h3 id="मनतर-44">मन्त्रः</h3>
<p>श्वा॒त्रो॑ऽसि॒ प्रचे॑ताः  [ रौद्रे॒णानी॑केन पा॒हि मा᳚ऽग्ने पिपृ॒हि मा॒ मा मा॑ हिꣳसीः ]।</p>
<h4 id="टक-43">टीका</h4>
<p>3मैत्रावरुणस्य धिष्ण्यं निवपति - श्वात्रोसीति ॥ आशुशब्दस्य पूर्वापरवर्णविपर्ययः; आशु त्राता श्वात्रः । मित्रमेव तथा करोति । &lsquo;आतोनुपसर्गे कः&rsquo; इति कः क्रियाविएशषणानामपि कर्मत्वात्, थाथादिस्वरेणोत्तरपदान्तोदात्तत्वम् । यद्वा - आशु सर्वदा गच्छतीति श्वात्रः । मित्रमेव तथा करोति । सर्वथा व्युत्पत्यनवधारणान्नावगृह्यते । अत सातत्यगमने, &lsquo;दादिभ्यश्छन्दसि&rsquo; इति त्रन्प्रत्ययः, &lsquo;त्रिचक्रादीनामन्तः&rsquo; इत्यन्तोदात्तत्वम्, &lsquo;तित्रुत&rsquo; इतीट्प्रतिषेधः । प्रकृष्टश्चेतयतीति प्रचेताः । चिती संज्ञाने, &lsquo;गतितकारकयोः पूर्वपदप्रकृतिस्वरत्वं च&rsquo; इति तस्मादसुन्प्रत्ययः, पूर्वपदप्रकृतिस्वरत्वं च । प्रचेता वरुणः । एवं मित्रावरुणसम्बन्धिनो मैत्रावरुणस्य धिष्ण्यं ताम्यामभेदेन स्तूयते ॥</p>
<h3 id="मनतर-45">मन्त्रः</h3>
<p>तु॒थो॑ऽसि वि॒श्ववे॑दाः [ रौद्रे॒णानी॑केन पा॒हि मा᳚ऽग्ने पिपृ॒हि मा॒ मा मा॑ हिꣳसीः] ।</p>
<h4 id="टक-44">टीका</h4>
<p>4ब्राह्मणाच्छंसिनो धिष्ण्यं निवपति - तुथोसीति ॥ तुथोनामाग्निः दक्षिणाविभागकृत् । &lsquo;तुथो ह स्म वै विश्ववेदा देवानां दक्षिणा विभजति&rsquo; इति ब्राह्मणे तुथः प्रसिद्धः । स एव त्वमसीति स्तूयते विभागसामर्थ्यं प्रकटयितुम् । अयमपि आह ब्राह्मणानि विभज्य शंसति । तु इति सौत्रो धातुः वृद्धिकर्मा, &lsquo;पातॄतुदि&rsquo; इत्यात्दिना पिबत्यादिभ्यो विधीयमानः स्थक्प्रत्ययो बहुलवचनादस्मादपि भवति । महानित्यर्थः । यद्वा - स्तौतेस्स्थक्याद्यवर्णलोपः; यथोक्तम् - &lsquo;द्वौ चापरौ वर्णविकारनाशौ&rsquo; इति । स्तुत्य इत्यथरः । विश्वं वेत्ति विन्दतीति वा विश्ववेदा । &lsquo;गतिकारकयोरपि पूर्वपदप्रकृतिस्वरत्वं च&rsquo; इति कारकपूर्वादसुन्प्रत्ययः, तत्र पूर्वपदप्रकृतिस्वरग्रहणस्य बहुव्रीहिस्वरस्योपलक्षणत्वात् &lsquo;बहुव्रीहौ विश्वं संज्ञायाम्&rsquo; इति पूर्वपदान्तोदात्तत्वमू । सर्वधनो वा ॥</p>
<h3 id="मनतर-46">मन्त्रः</h3>
<p>उ॒शिग॑सि क॒विः [ रौद्रे॒णानी॑केन पा॒हि मा᳚ऽग्ने पिपृ॒हि मा॒ मा मा॑ हिꣳसीः ]।</p>
<h4 id="टक-45">टीका</h4>
<p>5पोतुर्धिष्ण्यं निवपति - उशिगसीति ॥ पोतारौ देवकवी । यथा - &lsquo;मन्द्रा पोतारा कवी प्रचेतसा&rsquo; इति । अतोस्यापि तद्रूपेण स्तुतिः । उशिक् कमनीयः स्पृहणीयः । वश कान्तौ, &lsquo;वशः किच्च&rsquo; इतीजिप्रत्ययः । कविः क्रान्तदर्शनः सूक्तिमार्गाणां द्रष्टा । कु शब्दे, &lsquo;अच इः&rsquo; इतीप्रत्ययः ॥</p>
<h3 id="मनतर-47">मन्त्रः</h3>
<p>अङ्घा॑रिरसि॒ बम्भा॑रिः [रौद्रे॒णानी॑केन पा॒हि मा᳚ऽग्ने पिपृ॒हि मा॒ मा मा॑ हिꣳसीः]।</p>
<h4 id="टक-46">टीका</h4>
<p>6नेष्टुधिष्ण्यं निवपति - अङ्घारिरिति ॥ द्वावेतावग्निविशेशौ । यथा - &lsquo;स्वान भ्राजाङ्घारे बम्भारे&rsquo; इति । तावत्र स्तूयेते । अङ्घमानाः स्वमार्गप्रच्युता अरयो यस्य सोङ्घारिः । अङ्घमानारिरङ्घारिः, शानचो लोपः । यद्वा - पचाद्यजन्तस्समस्यते । एवं बम्भ्रम्यमाणारिर्बम्भारिः । भ्रमेर्यङ्लुगन्तात्पचाद्यच्, रेफमकारयोर्लोपः । विनष्टैश्वर्यतया व्याकुलत्वं बम्भ्रम्यमाणत्वम् । बहुव्रीहौ पूर्वपदप्रकृतिस्वरत्वं, &lsquo;अदुपदेशात्&rsquo; इति लसार्वधातुकानुदात्तत्वे धातुस्वरः । अस्मिन्पक्षे वृषादित्वात्पूर्वपदस्याद्युदात्तत्वं द्रष्टव्यम् । यद्वा - बम्भ्रमदरिर्बम्भारिः इति शत्रन्तस्समस्यते स च &lsquo;अभ्यस्तानामादिः&rsquo; इति आद्युदातः ॥</p>
<h3 id="मनतर-48">मन्त्रः</h3>
<p>अ॒स्युर॑सि॒ दुव॑स्वान् [रौद्रे॒णानी॑केन पा॒हि मा᳚ऽग्ने पिपृ॒हि मा॒ मा मा॑ हिꣳसीः ]।</p>
<h4 id="टक-47">टीका</h4>
<p>7अच्छावाकस्य धिष्ण्यं निवपति - अवस्युरिति ॥ वातविशेषवचनावेतौ । यथा &lsquo;अवस्यवे त्वा वाताय स्दाहा । दुवस्वते त्वा वाताय स्वाहा&rsquo; इति । तत्सम्बन्धित्वेनास्य स्तुतिः । अव रक्षणे, अवतेरसुन्प्रत्ययः, तदिच्छति सर्वेषामिति &lsquo;छन्दसि परेच्छायामपि&rsquo; इति क्यचि &lsquo;क्याच्छन्दसि&rsquo; इत्युप्रत्ययः । दुवस्यतिः परिचारकर्मा । कण्ड्वादिः, प्रातिपदिकत्वपक्षे &lsquo;तदस्यास्त्यस्मिन्&rsquo; इति मतुप् । परिचरणवान् सर्वैः परिचर्य इत्यर्थः । वृषादित्वादाद्युदात्तत्वम् । निपातो वायं द्रष्टव्यः ॥</p>
<h3 id="मनतर-49">मन्त्रः</h3>
<p>शु॒न्ध्यूर॑सि मा॒र्जा॒लीयः॑ [रौद्रे॒णानी॑केन पा॒हि मा᳚ऽग्ने पिपृ॒हि मा॒ मा मा॑ हिꣳसीः] ।</p>
<h4 id="टक-48">टीका</h4>
<p>8मार्जालीयं निवपति - शुन्ध्यूरिति ॥ शुन्ध्यूः शोधयिता, पात्रप्रक्षालळनस्थानत्वात् । &lsquo;यजिमनिशुन्धि&rsquo; इत्यादिना युच्प्रत्ययः । वार्णव्यत्ययेन दीर्घत्वम् । मृज्यन्ते पात्राणीति मार्जालीयः । &lsquo;स्थाचतिमृजेरालज्वालयालीयचः&rsquo; इत्यालीयच्प्रत्ययः, &lsquo;उपोत्तमं रिति&rsquo; इत्युपोत्तमस्योदात्तत्वम् । त्वयि कृतमार्जनानां पात्राणां शोधयितासीत्यर्थः । एवमष्टौ न्युप्यन्ते ॥</p>
<h3 id="मनतर-50">मन्त्रः</h3>
<p>स॒म्राड॑सि कृ॒शानुः॑ [रौद्रे॒णानी॑केन पा॒हि मा᳚ऽग्ने पिपृ॒हि मा॒ मा मा॑ हिꣳसीः ] ।</p>
<h4 id="टक-49">टीका</h4>
<p>9अथाष्टावनुदिश्यन्तेनुक्रमेण सङ्कीर्त्यन्ते उपतिष्ठमानेन । आहवनीयमुपतिष्ठते - सम्राडिति ॥ सम्यग्राजतीति सम्राट् । &lsquo;सत्सूद्विष&rsquo; इत्यादिना क्विप्, &lsquo;मो राजि समः क्वौ&rsquo; इति मकारः, कृदुत्तरपदप्रकृतिस्वरत्वम् । कृशा अल्पा अनवः प्राणिनो यस्मिन् स कृशानुः, यीस्मिन्सम्यग्राजति सर्वे प्राणिनः स्वल्पवीर्यशरीरैश्वर्या भवन्ति तादृशोसीत्यर्थः । कृश अल्पीभावे, इगुपधलक्षणः कः । भृमृशीप्रभृतिभ्यो विधीयमान उप्रत्ययो बहुलवचनादनितेरपि भवति ॥</p>
<h3 id="मनतर-51">मन्त्रः</h3>
<p>परि॒षद्यो॑ऽसि॒ पव॑मानः [ रौद्रे॒णानी॑केन पा॒हि मा᳚ऽग्ने पिपृ॒हि मा॒ मा मा॑ हिꣳसीः] ।</p>
<h4 id="टक-50">टीका</h4>
<p>10आस्तावमुपतिष्ठते - परिषद्योसीति ॥ परितस्सीदन्त्यस्मिन्निति परिपद्यः । &lsquo;शकि सहोश्च&rsquo; इति चकारस्यानुक्तसमुच्चयार्थत्वात् &lsquo;कृत्यल्युटो बहुलम्&rsquo; इति बहुलवचनाद्वा अधिकरणे यत्प्रत्ययः, &lsquo;सदिरप्रतेः&rsquo; इति षत्वं, कृदुत्तरपदप्रकृतिस्वरत्वं, &lsquo;यतोऽनावः&rsquo; इत्याद्युदात्तत्वम् । पवमानश्शोधनं कुर्वन् । &lsquo;पूङ्यजोश्शानन्&rsquo; इति शानन्प्रत्ययः, पूङ् पवने भौवादिकः । बहिष्पवमानसम्बन्धाद्वा पवमान इत्युच्यते ॥</p>
<h3 id="मनतर-52">मन्त्रः</h3>
<p>प्र॒तक्वा॑ऽसि॒ नभ॑स्वान् [रौद्रे॒णानी॑केन पा॒हि मा᳚ऽग्ने पिपृ॒हि मा॒ मा मा॑ हिꣳसीः] ।</p>
<h4 id="टक-51">टीका</h4>
<p>11चात्वालमुपतिष्ठते - प्रतक्वेति ॥ तकतिर्गतिकर्मा । प्रकृष्टं गतिर्गमनं प्रतक् । तत्र हि ऋत्विग्यजमाना बहिर्मार्जनार्थं गच्छन्ति । तदस्यास्तीति प्रतक्वा । &lsquo;छन्दसीवनिपौ&rsquo; इति वनिप् प्रत्ययः, कृदुत्तरपदप्रकृतिस्वरत्वम् । यद्वा - प्रकर्षेण गच्छन्ति ऋत्विग्यजमाना इति प्रतक्वा । &lsquo;अन्येभ्योपि दृश्यन्ते&rsquo; इति वनिप्प्रत्ययः । नभस्वान् उद्धृतपुरीषत्वेनावकाशवान् ॥</p>
<h3 id="मनतर-53">मन्त्रः</h3>
<p>अस॑म्मृष्टोऽसि हव्य॒सूदः॑ [ रौद्रे॒णानी॑केन पा॒हि मा᳚ऽग्ने पिपृ॒हि मा॒ मा मा॑ हिꣳसीः]।</p>
<h4 id="टक-52">टीका</h4>
<p>12पशुश्रपणमुपतिष्ठते - असम्मृष्ट इति ॥ असम्मृष्टः अविनाशितः । मृश आमर्शने, अव्ययपूर्वपदप्रकृतिस्वरत्वम् । रक्षः प्रभृतिभिरपरामृष्टोसीति यावत् । हव्यानां हृदयादीनां सूदः पाचकः । षूद क्षरणे, पाकविशेषः क्षरणम्, कर्मण्यण्, &lsquo;कूलसूदस्थलकर्षास्संज्ञायां&rsquo; इत्युत्तरपदाद्युदात्तत्वम् ॥</p>
<h3 id="मनतर-54">मन्त्रः</h3>
<p>ऋ॒तधा॑माऽसि॒ सुव॑र्ज्योतिः [रौद्रे॒णानी॑केन पा॒हि मा᳚ऽग्ने पिपृ॒हि मा॒ मा मा॑ हिꣳसीः]।</p>
<h4 id="टक-53">टीका</h4>
<p>13सदसो द्वारि तिष्ठन्नौदुम्बरीमुपतिष्ठते - ऋतधामेति ॥ ऋतं सत्यं यज्ञो वा तत् धाम स्थानं यस्यास्सा ऋतधामा । यद्वा - ऋतं साम तद्धाम यस्थाः, तन्मूले हि साम गीयते, &lsquo;औदुम्बरीं स्पृष्ट्वोद्गायेत्&rsquo; इति । बहुव्रीहौ पूर्वपदप्रकृतिस्वरत्वम् । ऋतशब्दो निष्ठान्तोन्तोदात्तः । सुवः स्वर्ग आदित्यो वा । तत्रस्थं ज्योतिर्दीप्तिः यस्यास्सा सुवर्ज्योतिः, उच्छ्रितत्वात् । &lsquo;सप्तम्युपमानर्पूवपदस्य वहुव्रीहिर्वाच्यो वाचोत्तरपदलोपश्च&rsquo; इति समासः । न्यङ्खरौ स्वरितौ&rsquo; इति स्वश्शब्दस्स्वर्यते ॥</p>
<h3 id="मनतर-55">मन्त्रः</h3>
<p>ब्रह्म॑ज्योतिरसि॒ सुव॑र्धामा [ रौद्रे॒णानी॑केन पा॒हि मा᳚ऽग्ने पिपृ॒हि मा॒ मा मा॑ हिꣳसीः] ।</p>
<h4 id="टक-54">टीका</h4>
<p>14ब्रह्मसदनमुपतिष्टते - ब्रह्मज्योतिरिति ॥ ब्रह्म ज्योतिर्दीप्तिर्यस्य स ब्रह्मज्योतिः धिष्ण्यः । ' बृम्हेर्नलोपश्च1 इति मन्प्रत्ययान्तो ब्रह्मशब्दः । यद्वा - द्योतत इति ज्योतिः । &lsquo;द्युतेरिसिन्नादेश्च जः&rsquo; इतीसिन्प्रत्ययः । द्योतमानो ब्रह्मा यत्र स ब्रह्मज्योतिर्द्योतमानब्रह्मेति यावत् । आहिताग्न्यादित्वात्परनिपातः । ब्रह्मसदने हि बह्मा द्योतते । स्वर्गावस्थानमिवावस्थानं यस्मिन् स सुवर्धामा । उपमानपुर्वपदस्य बहुव्रीहिसमासः । यद्वा - सुष्ठु अर्यते गम्यत इति स्वः । अर्तेर्विचि गतिसमासः । सुखमुच्यते, सुखनामसु हि &lsquo;सुवः सुखम्&rsquo; इति निरुक्तकाराः पठन्ति । सुखं धाम स्थानं यत्र तादृशं, तत्र हि ब्रह्मा सुखमास्ते ॥</p>
<h3 id="मनतर-56">मन्त्रः</h3>
<p>अ॒जो᳚ऽस्येक॑पात् [ रौद्रे॒णानी॑केन पा॒हि मा᳚ऽग्ने पिपृ॒हि मा॒ मा मा॑ हिꣳसीः] ।</p>
<h4 id="टक-55">टीका</h4>
<p>15 अत्रैव तिष्ठन् गार्हपत्यमुपतिष्ठते - अजोसीति ॥ जायन्ते उत्पद्यन्तेस्मादाहवनीयादय इत्यजः । &lsquo;जनेर्डश्च&rsquo; इति जनेर्डप्रत्ययः, टिलोपः, धातोश्चाडागमः । यद्वा - न जायत इत्यजः, नित्य इति यावत् । &lsquo;अन्येष्वपि दृश्यते&rsquo; इति डः, न ञ्युपपदत्वात्कृदुत्तरपदप्रकृतिस्वरत्वम् । यद्वा - अजन्ति गच्छन्त्यस्मादाहवनीयादय इत्यजः । अज गतिक्षेपणयोः, &lsquo;घञर्थे कविधानम्&rsquo; इति कः, बहुलवचनाद्विभावाभावः । ण्यन्ताद्वा पचाद्यच्, &lsquo;बहुलं सज्ञाच्छन्दसोः&rsquo; इति णीलुक् । आहवनीयादीनां गमयिता अजः । एकः पादोस्येत्येकपात् । &lsquo;सङ्ख्यासुपूर्वस्य&rsquo; इत्यन्तलोपस्समासान्तः, पूर्वपदप्रकृतिस्वरत्वं, &lsquo;इण्भीकापा&rsquo; इत्यादिना कन्प्रत्ययान्त एकशब्दः । एको ह्यस्य पादो देवानां यष्टा देवयण्णामा, यथोक्तम् - &lsquo;आ देवयजं वह&rsquo; इति । पद्यते प्रतिपद्यते हवींषीति पादः । &lsquo;पदरुजविशस्पृशो घञ्&rsquo; इति घञ् । अग्नेरंशाः पादाः &lsquo;अपाग्नेग्निमामादं जहि निष्क्रव्यादं सेधा देवयजं वह&rsquo; इत्यंशान्तरनिवारणात् हव्यानां वोडुरेकपात्त्वम् ॥</p>
<h3 id="मनतर-57">मन्त्रः</h3>
<p>अहि॑रसि बु॒ध्नियः॑ ।<br>
रौद्रे॒णानी॑केन पा॒हि मा᳚ऽग्ने पिपृ॒हि मा॒ मा मा॑ हिꣳसीः ॥ [5]</p>
<h4 id="टक-56">टीका</h4>
<p>16पुराणगार्हपत्यमुपतिष्ठते, यं प्रहास्यन्तो भवन्ति - अहिरसीति ॥ आगत्य हन्तीत्यहिः, अयं खल्वग्निस्स्वकार्यं प्रत्यागत्य तद्विरोधिनमामादं हन्ति । यथा &lsquo;अपाग्नेग्निमामादं जहि&rsquo; इति । ' आङि श्रिहनिभ्यां ह्रस्वश्च&rsquo; इतीञ्प्रत्ययः, स च डित्, &lsquo;उदात्तश्च&rsquo; इत्यनुवृत्तेः कृदुत्तरपदप्रकृतिस्वरत्वं बाधित्वा आङ उदात्तत्वं ह्रस्वत्वं च । अहिरसि यजमानस्याभिमतसम्पादनाय तावदागच्छसि, तद्विरोधिनश्च हन्सीत्यर्थः । यद्वा - न हन्तीत्यहिः, अहिंसकोसीत्यर्थः । केवलादेव हन्तेर्बहुलवचनादयमिञ्प्रत्ययः डिच्च । अहिरहन्ता । अव्ययपूर्वपदप्रकृतिस्वरत्वम् । बुध्नं मूलकारणं सर्वकर्मणाम् । स्वार्थे यत्, छान्दस इकारोपजनः । यद्वा - बुद्धिर्बुध्नं, तत्र भवो बुध्न्यः सर्वदा श्रद्धावतां हृद्गतोसीत्यर्थः । &lsquo;भवे छन्दसि&rsquo; इति यत्, &lsquo;यतोऽनावः&rsquo; इत्याद्युदात्तत्वं बाधित्वा व्यत्ययेन । &lsquo;तित्स्वरितम्&rsquo; इति स्वरितत्वम् ।</p>
<p>रौद्रेणेत्यादि व्याख्यातं सर्वत्रानुषज्यते ॥</p>
<p>इति तृतीये तृतीयोनुवाकः ॥</p>
<h2 id="अनवक-४--वसरजनहम--अगनषमपरणयनम">अनुवाकः ४  वैसर्जनहोमः,  अग्नीषोमप्रणयनम्</h2>
<ul>
<li>अग्नीषोमीयपश्वभिधानायाग्नीषोमप्रणयनार्थं वैसर्जनहोमः</li>
</ul>
<h3 id="मनतर-58">मन्त्रः</h3>
<p>[संयुक्तमन्त्रः  - त्वꣳ सो॑म तनू॒कृद्भ्यो॒ द्वेषो᳚भ्यो॒ऽन्यकृ॑तेभ्य उ॒रु य॒न्तासि॒ वरू॑थ॒ꣵ॒ स्वाहा॑]</p>
<p>त्वꣳ सो॑म तनू॒कृद्भ्यो॒ द्वेषो᳚भ्यो॒ऽन्यकृ॑तेभ्यः ।<br>
उ॒रु य॒न्तासि॒ वरू॑थम् ।।<br>
स्वाहा᳚ ।</p>
<h4 id="टक-57">टीका</h4>
<p>1स्रुचि चतुर्गृहीतं गृहीत्वा शालामुखीये वैसर्जनं जुहोति - त्वं सोमेति यजुरन्तया त्रिपदया गायत्र्या ॥ तनूश्शरीरम् । &lsquo;कृषिचमि&rsquo; इत्यादिना ऊप्रत्ययः । तां कृन्तन्ति छिन्दन्तीति तनूकृन्ति । &lsquo;क्विप्च&rsquo; इति क्विप्, कृदुत्तरपदप्रकृतिस्वरत्वम् । द्विषन्तीति द्वेषांसि । अन्यैर्दुरात्मभिरभिचारादिप्रवृत्तैः कृतान्यन्यकृतानि । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । यानि शरीरमपि नाशयन्ति तेभ्यो रक्षःप्रभृतिभ्यो यन्ता तत्पीडापगमद्वारेण रक्षकः । हे सोम इर्दृशस्त्वमेव खलु नः उरु महत्वरूपं गृहं धनं वा, वरणीयत्वात् । &lsquo;जॄवृञ्भ्यामूथन्&rsquo; इत्यूथन्प्रत्ययः । धनानि लिप्समानो हि स्तुत्यं तद्रूपेण स्तौति; तस्मान्महद्धर्नं मे देहीतिभावः । &lsquo;उरुणस्कृधीति वावैतदाह&rsquo; `इति ब्राह्मणम् ।</p>
<p>ईदृशाय तुभ्यं स्वाहा सुहुतमिदमस्त्विति प्रदानार्थो निपातः ।</p>
<p>कथमत्र &lsquo;तनूकृद्ध्येषः&rsquo; इति ब्राह्मणमुपपद्यते? उच्यते - तनूकृतामपि रक्षःप्रभृतीनामेष हि तनूकृत्; तस्मात्किमनेन कर्तुं न शक्यत इति प्रतिपाद्यते । यद्वा - करोतेरेव क्विप् । तत्र हि बहवस्तनूकृतश्शरीरस्योत्पादयितारः । प्रजानाम् पिता रेतस्सिञ्चाति प्रजनने । सोमस्सिक्तं रेतो दधाति, यथा - &lsquo;सोमो वै रेतोधाः&rsquo; इति । त्वष्टा वै रेतसास्सिक्तस्य रूपाणि विकरोतीति ।<br>
अयमर्थः - हे सोम त्वं खलु तनूकृद्भ्योपि तनूकृतोनुप्रविश्य स्थितोसि । अत्र प्रासादात्प्रेक्षत इतिवल्ल्यब्लोपे कर्मणि पञ्चमी । त्वमपि तनूकृतां मध्ये कश्चिदेक इत्यर्थः । यद्वा - &lsquo;सुपां सुपोभवन्ति&rsquo; इति सोर्भ्यसादेशः, यथा - &lsquo;तनूकृध्येषः&rsquo; `इति ब्राह्मणम् । यस्मादेवं तस्मादन्यैर्युष्मद्व्यतिरिक्तैः दुरात्मभिः कृतानि यानि द्वेषांसि युष्मत्कृततनूविरोधीति ज्यरादीनि व्यसनानि तेभ्यो यन्ता त्वमेवास्माकमुरु वरूथमिति । &lsquo;सुवर्गाय वा एतानि लोकाय हूयन्ते यद्वैसर्जनानि&rsquo; इत्यादि ब्राह्मणम् ॥</p>
<h4 id="मनतर-59">मन्त्रः</h4>
<p>जु॒षा॒णो अ॒प्तुराज्य॑स्य वेतु।<br>
स्वाहा᳚ ।</p>
<h5 id="टक-58">टीका</h5>
<p>2अवान्तरदीक्षां विसृज्य स्रुवेणाप्तुं प्रस्कन्दयति - जुषाण इति विराजा यजुरन्तया एकपदया ॥ अप्तुः बिन्दुः । विभक्तिव्यत्ययः । आज्यस्याप्तुं वेतु पिबतु । कः - जुषाणः प्रीयमाणः । ताच्छीलिकश्चानश्, &lsquo;भहुलं छन्दसि&rsquo; इति शं बाबित्वा शपो लुक्, लसार्वधातुकानुदात्तत्वाभावात् &lsquo;चितः इत्यन्तोदात्तत्वम् । यद्वा - आप्तव्योप्तुः । `आप्नोतेर्ह्रस्वश्च&rsquo; इत्याप्तोतेस्तुप्रत्ययः । आप्तव्योयं सोमः प्रीयमाण आज्यस्य वेतु पिबतु । &lsquo;क्रियाग्रहणं कर्तव्यम्&rsquo; इत्याज्यस्य सम्प्रदानत्वम्, &lsquo;चतुर्थ्यर्थे बहुलं छन्दसि&rsquo; इति षष्ठी । &lsquo;देवान्वै सुवर्गं लोकं यतो रक्षांस्यजिघासन्&rsquo; इत्यादि ब्राह्मणम् ।<br>
स्वाहेति पूर्ववत् ॥</p>
<ul>
<li>[ईदृशाय तुभ्यं स्वाहा सुहुतमिदमस्त्विति प्रदानार्थो निपातः ।]</li>
</ul>
<h3 id="मनतर-60">मन्त्रः</h3>
<p>अ॒यन्नो॑ अ॒ग्निर्वरि॑वᳵ कृणोत्व॒यम्मृध॑ᳶ पु॒र ए॑तु प्रभि॒न्दन् ।<br>
अ॒यꣳ शत्रू᳚ञ्जयतु॒ जर्‌हृ॑षाणो॒ऽयँव्वाज॑ञ्जयतु॒ वाज॑सातौ ॥</p>
<h4 id="टक-59">टीका</h4>
<p>3पूर्वया द्वारा शालाया उपनिष्क्रामति- अयं न इति चतुष्पदया त्रिष्टुभा ॥ अयमग्नीषोमाख्यः प्रणियमानोग्रिर्वरिवः कृणोतु अभीष्टानि धनानि ददातु । कृवि हिंसाकरणयोः, &lsquo;धिन्विकृण्व्योरच&rsquo; इत्युप्रत्ययः । किञ्च - अयं मृधस्सङ्ग्रामान् प्रभिन्दन् प्रकर्षेण विनाशयन् पुरोग्रत एतु गच्छतु । ततश्चायमग्निरस्माकं शत्रून् जयतु । जर्हृषाणः जयेन भृशं हृष्टान्तःकरणः । हृषेर्यड्लुगन्ताद्व्यत्ययेनात्मनेपदम्, &lsquo;अभ्यस्तानामादिः&rsquo; इत्याद्युदात्तत्वम् ।<br>
किञ्च - अयमग्निर्वाजमन्नं जयतु अस्मदर्थमात्मवशं करोतु । क्व ? । वाजसातौ । &lsquo;ऊतियूति&rsquo; इत्यादिना निपातनात् सनोतेः कर्मणि क्तिन्, &lsquo;जनसन&rsquo; इत्यात्वम् । वाजो लभ्यते यस्मिन् तस्मिन् वाजसातौ सङ्गामे वाजं जयतु । वाजशब्दो वृषादित्वादाद्युदात्तः ॥</p>
<h3 id="मनतर-61">मन्त्रः</h3>
<p>उ॒रु वि॑ष्णो॒ वि क्र॑मस्वो॒रु ख्षया॑य नᳵ कृधि ।<br>
घृ॒तङ्घृ॑तयोने पिब॒ प्रप्र॑ य॒ज्ञप॑तिन्तिर ॥</p>
<h4 id="टक-60">टीका</h4>
<p>4आह्वनीये स्रुवाहुतिं जुहोति - उरु विष्णो इति चतुष्पदयानुष्टुभा ॥<br>
हे अग्ने विष्णो व्यापक । &lsquo;विषेः किच्च&rsquo; इति नुप्रत्ययः । उरु विक्र्मस्व महाविक्रमो भव सर्वत्राप्रतिहतो भव । &lsquo;वृत्तिसर्गतायनेषु क्रमः&rsquo; इत्यात्मनेपदम् ।<br>
किञ्च – नः अस्माकं क्षयाय निवासाय निवासस्य । &lsquo;षष्ठ्यर्थे चतुर्थी वक्तव्या&rsquo;, क्षयो निवासे&rsquo; इत्याद्युदात्तत्वम् । उरु कृधि बहुधनादिकं देहि, अरिक्तमस्माकं निवासं कुर्वित्यर्यः । &lsquo;कः करत्करतिकृधिकृतेष्वनदितेः&rsquo; इति संहितायां नसस्सकारस्य सकारो   व्यत्ययेन न प्रवर्तते । उक्तं च प्रातिशाख्ये &lsquo;न सक्रघकारपरे&rsquo; इति ।<br>
अपिच - हे घृतयोने अपां योने, &lsquo;अग्नेरापः&rsquo; इति । इदं हूयमानं घृतमाज्यं पिब ।<br>
अपिच - यज्ञपतिं यजमानं प्रतिर वर्धय । प्रपूर्वस्तिरतिर्वृद्धिकर्मा । &lsquo;प्रसमुपोदः पादपूरणे&rsquo; इति प्रशब्दस्य द्विर्वचनम्, &lsquo;अनुदात्तं च&rsquo; इति द्वितीयः प्रशब्दोनुदात्तः । &lsquo;पत्यावैश्वर्ये&rsquo; इति प्रकृतिस्वरत्वेन यज्ञशबोन्तोदात्तः, &lsquo;यजयाच&rsquo; इति नञ्प्रत्ययान्तत्वात् ॥</p>
<h3 id="मनतर-62">मन्त्रः</h3>
<p>[संयुक्तमन्त्रः - सोमो॑ जिगाति गातु॒विद् [6]<br>
दे॒वाना॑मेति निष्कृ॒तमृ॒तस्य॒ योनि॑मा॒सदम् ]</p>
<p>सोमो॑ जिगाति गातु॒विद्दे॒वाना॑मेति निष्कृ॒तम् ।<br>
ऋ॒तस्य॒  योनि॑मा॒सद᳚म् ।।</p>
<h4 id="टक-61">टीका</h4>
<p>5ब्राह्मणो राजानमादाय पूर्वया द्वारा हविर्धानं प्रपादयति - सोमो जिगतीति त्रिपदया गायत्र्या ॥ गातुर्मार्गः । गाङ् गतौ, &lsquo;कमिमनिजनि&rsquo; इत्यादिना तुप्रत्ययः । गातुं वेत्ति विन्दतीति वा गातुवित् । क्विपि कृदुत्तरपदप्रकृतिस्वरत्वम् । ईदृशोयं सोमो जिगाति गच्छति । गा स्तुतौ छन्दसि इति जुहोत्यादिकः उदात्तेत्, &lsquo;बहुलं छन्दसि&rsquo; इत्यभ्यासस्येत्वम् । इहत्वयं गतिकर्मा गतिकर्मसु हि जिगातीति निरुक्तकाराः पठन्ति । कं देशं गच्छतीत्याह - देवानामिति । देवानामासदं, आ समन्तात्सीदन्त्यस्मिन्नित्यासदः । &lsquo;घञर्थे कविधानम्&rsquo; इति कः, &lsquo;परादिश्छन्दसि&rsquo; इत्युत्तरपदाद्युदात्तत्वम् । निष्कृतमलङ्कृतम् । प्रबृद्धादेराकृतिगणत्वादुत्तरपदान्तोदात्तत्वम् । ऋतस्य सत्यस्य यज्ञस्य वा योनिमुत्पत्तिस्थानं हविर्धानमेति प्रपद्यते । &lsquo;सौम्यर्चा प्र पादयाति&rsquo; इत्यादि ब्राह्मणम् ॥</p>
<h3 id="मनतर-63">मन्त्रः</h3>
<p>अदि॑त्या॒स्सदो॑ऽसि।</p>
<h4 id="टक-62">टीका</h4>
<p>6दक्षिणस्य हविर्धानस्य नीडे कृष्णाजिनमास्तृणाति - आदित्या इति ॥ अदितिर्देवमाता तस्यास्सदोस्यासनमसि । सीदन्त्यस्मिन्निति सदः ॥</p>
<ul>
<li>[ नीडे कृष्णाजिनमास्तृणाति - अदित्या इति ॥ अदित्याः देवमातुः सदः सदनं लोकलक्षणं त्वमसि ॥</li>
</ul>
<h3 id="मनतर-64">मन्त्रः</h3>
<p>अदि॑त्या॒स्सद॒ आ सी॑द ।</p>
<h4 id="टक-63">टीका</h4>
<p>7कृष्णाजिने राजानमासादयति - अदित्या इति ॥ अदित्यास्सदोभूतमेतत्कृष्णाजिनं हे सोम आसीद अधितिष्ठ । प्रागेव व्याख्यातमिदं मन्त्रद्वयम् ॥</p>
<ul>
<li>तस्मिन्सोमं निदधाति - अदित्या इति ॥ अदित्यास्सदः सदन स्थानीयमेतत् कृष्णाजिनमासीद उपविश अस्मिन् ॥]</li>
</ul>
<h3 id="मनतर-65">मन्त्रः</h3>
<p>ए॒ष वो॑ देव सवित॒स्सोम॒स्तꣳ र॑ख्षध्व॒म् ।<br>
मा वो॑ दभत् ।।</p>
<h4 id="टक-64">टीका</h4>
<p>8राजानं देवताभ्यस्सम्प्रयच्छति - एष इति ॥ हे देव सवितः सर्वस्य प्रेरक, एष सोमः वः युष्मभ्यं देवेभ्यो न्यासभूतः परिधीयते । यद्वा - युष्माकमेष सोमः, युष्मत्पानार्थत्वात्; अतो युष्मभ्यमेव परिधीयत इति भावः । सवितुः प्राधान्यात्तन्मुखेन देवेभ्यः परिधीयते । तं च सोमं हे सवितः यस्त्वं ये चान्ये देवाः ते यूयं रक्षध्वम् । व्यत्ययेनात्मनेपदम् । रक्षतश्च युष्मान् कश्चिदपि हिंस्री मा दभत् मा हिंसीत् । दम्भेर्लुङि व्यत्ययेन च्लेरङ् । &lsquo;यजमानो वा एतस्य पुरा गोप्ता भवति&rsquo; इन्यादि ब्राह्मणम् ॥</p>
<h3 id="मनतर-66">मन्त्रः</h3>
<p>[संयुक्तमन्त्रः - ए॒तत्त्वꣳ सो॑म दे॒वो दे॒वानुपा॑गा इ॒दम॒हम्म॑नु॒ष्यो॑ मनु॒ष्या᳚न्थ्स॒ह प्र॒जया॑ स॒ह रा॒यस्पोषे॑ण।]</p>
<p>ए॒तत्त्वम् सो॑म दे॒वो दे॒वानुपा॑गाः ।<br>
इ॒दम॒हम्म॑नु॒ष्यो॑ मनु॒ष्या᳚न् +++(उपागाम् )+++<br>
स॒ह प्र॒जया॑ स॒ह रा॒यस्पोषे॑ण।</p>
<h4 id="टक-65">टीका</h4>
<p>9राजानमुपतिष्ठते - एतत्त्वमिति ॥ एतत् एतस्मिन्काले । इदमित्यपि तथा । उभयत्र &lsquo;सुपाम् सुलुक्&rsquo; इति सप्तम्या लुक् । हे सोम एतस्मिन्काले देवस्त्वं देवानुपागाः उपसंप्राप्तोसि । अस्मिन्कालेहमपि मनुष्यो मनुष्यानुपागाम् । क्रियाविशेषणं चोभयम् । सर्वत्र प्रायेणास्मद्विषय इदं शब्दः, युष्मद्विषय एतच्छब्दः, यथा - &lsquo;एषा सा त्वयि&rsquo; &lsquo;इयं सा मयि&rsquo; इति । उपागामित्यत्र &lsquo;गातिस्था&rsquo; इति सिचो लुक् । &lsquo;देवो ह्येष सन्&rsquo; इत्यादि ब्राह्मणम् ।<br>
किं केवलं एव मनुष्यानुपैति । नेत्याह - प्रजया सह रायो धनस्य पोषेण च सह मनुष्यानुपागामिति । &lsquo;यदेतद्यजुर्न ब्रूयादप्रजा अपशुर्यजमानस्यात्&rsquo; इत्यादि ब्राह्मणम् । प्रजाशब्दः कृदुत्तरपदप्रकृतिस्वरेणान्तोदात्तः, &lsquo;उपसर्गे च संज्ञायाम्&rsquo; इति डप्रत्ययः । &lsquo;ऊडिदम्&rsquo; इत्यादिना रैशब्दात् षष्ठ्या उदात्तत्वम् ॥</p>
<h3 id="मनतर-67">मन्त्रः</h3>
<p>नमो॑ दे॒वेभ्यः॑ ।</p>
<h4 id="टक-66">टीका</h4>
<p>10प्राञ्चमञ्जलिं करोति - नमो देवेभ्य इति ॥ अस्त्विति शेषः । &lsquo;नमस्कारो हि देवानाम्&rsquo; `इति ब्राह्मणम् ॥</p>
<h3 id="मनतर-68">मन्त्रः</h3>
<p>स्व॒धा पि॒तृभ्यः॑ ।</p>
<h4 id="टक-67">टीका</h4>
<p>11अञ्जलिं दक्षिणां न्यञ्चति - स्वधा पितृभ्य इति ॥ स्वमात्मानं दधातीति स्वधा । &lsquo;आतोनुपसर्गे कः, &lsquo;थाथादिस्वरेणान्तोदात्तत्वम् । अन्नमुच्यते । स्वधा पितृभ्योस्तु । &lsquo;स्वधाकारो हि पितृणाम्&rsquo; `इति ब्राह्मणम् ॥</p>
<h3 id="मनतर-69">मन्त्रः</h3>
<p>इ॒दम॒हन्निर्वरु॑णस्य॒ पाशा᳚त् ।</p>
<h4 id="टक-68">टीका</h4>
<p>12 उपनिष्क्रामति - इदमिति ॥ क्रियाविशेषणम् । निरित्युपसर्गसामर्थ्यात् गच्छामीति योग्यं क्रियापदमध्याह्रियते । अहं वरुणस्य पाशादिदं निर्गच्छामि । वरुणस्य पाशादिव ममेदं निर्गमनम् । शालायां बद्ध इव [बद्धस्येव] स्थितस्य इदानीं निर्गमादेवमुच्यते । &lsquo;वरुणपाशादेव निर्मुच्यते&rsquo; `इति ब्राह्मणम् ॥</p>
<h3 id="मनतर-70">मन्त्रः</h3>
<p>सुव॑र॒भि [7]वि ख्ये॑षँव्वैश्वान॒रञ्ज्योतिः॑ ।</p>
<h4 id="टक-69">टीका</h4>
<p>13 आहवनीयमीक्षते - सुवरिति ॥ स्वर्गसाधनत्वेन स्तुतिः । विश्वेषां नराणां ज्योतिष्ट्वं नयतीति वैश्वानरं द्योतमानमाहवनीयमाभिमुख्येन पश्यामीति । व्याख्यातम् । ख्यातेराशिषि लिङि, &lsquo;लिङ्यशिष्यङ्&rsquo; &lsquo;अतो येयः&rsquo; ॥</p>
<ul>
<li>[ आहवनीयमन्वीक्षते - सुवरिति ॥ सुष्ठु श्रेयांसि गमयतीति सुवः । अन्तर्भावितण्यर्थात् &lsquo;अन्येभ्योपि दृश्यते&rsquo; (पा.सू. 3.2.75) इति विच् । &lsquo;इयङुवङ्प्रकरणे तन्वादीनां छन्दसि बहुलम्&rsquo; (पा.सू. 6.4.77 वा 1) इत्युवङादेशः । &lsquo;न्यङ्स्वरौ स्वरितौ&rsquo; (फि.सू. 74) इति वस्स्वरितत्वम् । एवंविधं वैश्वानरं विश्वेषां नराणां स्वामित्वेन सम्बन्धिनं ज्योतिर्द्योतनशीलं आहवनीयं अभिविख्येषं आभिमुख्येन पश्यामि । &lsquo;अभिरभागे&rsquo; (पा.सू. 1.4.91) इति लक्षणे कर्मप्रवचनीयत्वेन गतित्वाभावात् &lsquo;गतिर्गतौ&rsquo; (पा.सू. 8.1.70) इति निघाताभावः । लिङ्याशिष्यङ् (पा.सू. 3.1.86), यासुट् (पा.सू. 3.4.103), अतो येयः (पा.सू. 7.2.80) । &lsquo;नरे संज्ञायाम्&rsquo; (पा.सू. 6.3.129) इति विश्वशब्दस्य दीर्घः, &lsquo;तस्येदम्&rsquo; (पा.सू. 4.3.120) इत्यण् । अन्तोदात्तो वैश्वानरशब्दः । &lsquo;तमसीव वा एषोन्तश्चरति&rsquo; (तै.ब्रा. 3.2.4) `इति ब्राह्मणम् ॥ ]</li>
</ul>
<h3 id="अवनतरदकषवसरग">अवान्तरदीक्षाविसर्गः</h3>
<h4 id="मनतर-71">मन्त्रः</h4>
<p>[संयुक्तमन्त्रः - अग्ने᳚ व्रतपते॒ त्वँव्व्र॒तानाँ᳚व्व्र॒तप॑तिरसि॒ या मम॑ त॒नूस्त्वय्यभू॑दि॒यꣳ सा मयि॒ या तव॑ त॒नूर्मय्यभू॑दे॒षा सा त्वयि॑ यथाय॒थन्नौ᳚ व्रतपते व्र॒तिनो᳚र्व्र॒तानि॑ ॥ [8] ]</p>
<p>अग्ने᳚ व्रतपते॒ त्वँव्व्र॒तानाँ᳚व्व्र॒तप॑तिरसि ।<br>
या मम॑ त॒नूस्त्वय्यभू॑दि॒यꣳ सा मयि॑ ।<br>
या तव॑ त॒नूर्मय्यभू॑दे॒षा सा त्वयि॑ ।<br>
य॒था॒य॒थन्नौ᳚ व्रतपते व्र॒तिनो᳚र्व्र॒तानि॑ ।</p>
<h5 id="टक-70">टीका</h5>
<p>14यजमानमवान्तरदीक्षां विसर्जयति - अग्ने व्रतपत इति ॥ हे अग्ने व्रतपते त्वं हि सर्वेषां व्रतानां सम्बन्धी व्रतपतिरसि । व्याख्यातं चेदं पूर्वम् । अतस्त्वत्प्रसादादेवाहं व्रती सपन्नः ।</p>
<ul>
<li>[यजमानमवान्तरदीक्षामुपनयति- अग्न इति । हे अग्ने व्रतपते व्रतानां पते त्वं व्रतानां सर्वेषां सम्बन्धिनां व्रतपतिरसि; न पुनरेकस्य व्रतस्य पतित्वाद्व्रतपतिरुच्यते । समासे सङ्ख्याविशेषस्याप्रतिपत्तेः बहुत्वप्रतिपादनाय व्रतानामित्युक्तम् । नित्यसम्बन्धाविप्रतिपत्त्यर्थं वृत्तिश्च कृता । पतिः पालयिता स्वामी वा । सर्वेषां व्रतानां सर्वदा सर्वात्मना च पतिस्त्वमसि ।</li>
<li>यस्मादेवं, तस्मात् हे व्रतपते अग्ने नौ आवयोर्व्रतिनोर्व्रतानि अतः परं सह भवन्ति, न परस्परव्यावृत्तानि, यन्मया कृतं तत्त्वयापि कृतं भवतीति । &lsquo;आत्मानमेव दीक्षया पाति&rsquo; `इति ब्राह्मणम् ॥ ]</li>
</ul>
<p>इदानीं तु विसृष्टिदीक्षे मयि या मम ततूः पूर्वं त्वय्यभूत् सेयमिदानीं मय्येवास्तु । या च तव तनूः पूर्वं मय्यभूत्सैषेदानीं त्वय्येवास्तु । &lsquo;युष्मदस्मदोर्ङसि&rsquo; इति तवममशब्दावाद्युदात्तौ ।</p>
<p>पूर्वं +++(द्वितीयप्रपाठके)+++ हि &lsquo;या मम तनूरेषा सा त्वयि या तव तनूरियं सा मयि&rsquo; इत्याभ्यां तन्वोर्विनिमयः कृतः । इदानीं तु यथायथं गृह्यते ।</p>
<ul>
<li>[ या मम यजमानस्य तनूश्शररिं सा त्वयि मया निवेशिता । एषा इत्यङ्गुल्या अग्नेस्तनूं दर्शयति । या तव तनूः सा मयि त्वया निवेशिता इयमित्यात्मशरीरमङ्गुल्या दर्शयति । प्रत्यक्पराग्रूपसन्निहितविषयत्वादिदमेतदादीनामेवमुक्तम् ।]</li>
</ul>
<p>एवं गृहीतस्वस्वतन्वोरावयोर्व्रतिनोः व्रतानि कर्माणि यथायथं भवन्तु । &lsquo;यथास्वे यथायथम्&rsquo; इति निपात्यते । मदीयानि ममैव सन्तु, त्वदीयानि तथा तवैव च सन्त्वित्यर्थः ।<br>
पूर्वं हि &lsquo;सह नौ व्रतपते व्रतिनोर्व्रतानि&rsquo; इति परस्परकृतत्वं व्रतानामभ्युपगतं, यन्मया कृतं तत्त्वयापि कृतम्, यत्त्वया कृतं तन्मयापीति । इदानीं तु यथायथं व्यवस्थाप्यन्ते । &lsquo;अग्ने व्रतपत आत्मनः पूर्वा तनूरादेयेत्याहुः&rsquo; `इति ब्राह्मणम् ॥</p>
<p>इति तृतीये चतुर्थोनुवाकः ॥</p>
<h2 id="अगनषमयपशसङगत-मनतर-५-११-अनवक">अग्नीषोमीयपशुसङ्गता मन्त्राः ५-११ अनुवाकाः</h2>
<h2 id="अनवक-५-अगनषमपषलभधनय-पशवङगयपचछदनम">अनुवाकः ५ (अग्नीषोमपष्लभिधानाय पश्वङ्ग)यूपच्छेदनम्</h2>
<h3 id="मनतर-72">मन्त्रः</h3>
<p>अत्य॒न्यानगा॒न्नान्यानुपा॑गाम॒र्वाक्त्वा॒<br>
परै॑रविदम्प॒रोऽव॑रै॒स्तन्त्वा॑ जुषे वैष्ण॒वन्दे॑वय॒ज्यायै॑ ।</p>
<h4 id="टक-71">टीका</h4>
<p>1अतः परं पाशुकं काण्डं सोमार्षेयमेव । यूपार्थं वृक्षमुपतिष्ठते - अत्यन्यानिति द्वादशाक्षरत्निपदया+++(अग्निपदया इति स्यात् )+++ महाबृहत्या । ताण्डिन एतां सतोबृहतीमाहुः, ऊर्ध्वबृहर्तीं बह्वृचाः ॥</p>
<p>हे वृक्ष अन्यानितरान्कांश्चिद्वृक्षानहमत्यगाम् अतिक्रम्य गतोस्मि । के पुनस्ते? ये यूपार्हाः पलाशादयः &lsquo;समे जातमशाखाजम्&rsquo; इत्यादिलक्षणहीनाः । तानुपगम्यैव वैगुण्यदर्शनेन अत्यजम् । अथान्यान्कांश्चिद्वृक्षान्नोपागां नैवोपगतोस्मि । के पुनस्ते? ये अयूपार्हा निम्बायय । सोहं युपार्हं लक्षाणवन्तं च त्वामेवाविदं लब्धवानस्मि । +++(लृदित्वादङ् 3-1-55पा.सू. इति पाठेन भाव्यमिति भाति । अत्र न स्पष्टम् । अर्थानुसारादेवं योजितम् )+++ <a href="https://ia801609.us.archive.org/BookReader/BookReaderImages.php?zip=/33/items/in.ernet.dli.2015.405821/2015.405821.Taittiriya-Samhita_jp2.zip&amp;file=2015.405821.Taittiriya-Samhita_jp2/2015.405821.Taittiriya-Samhita_0428.jp2&amp;scale=2&amp;rotate=0">https://ia801609.us.archive.org/BookReader/BookReaderImages.php?zip=/33/items/in.ernet.dli.2015.405821/2015.405821.Taittiriya-Samhita_jp2.zip&amp;file=2015.405821.Taittiriya-Samhita_jp2/2015.405821.Taittiriya-Samhita_0428.jp2&amp;scale=2&amp;rotate=0</a>  ।<br>
अस्य गुणवत्त्वमाह - परैरिति । परैरुत्कृष्टैस्समजातत्वादिभिर्लक्षणैरर्वाक् अविदूरे वर्तमानं सर्वलक्षणयुक्तमिति यावत् । अवरैर्निकृष्टैर्विषमजातत्वादिभिरसल्लक्षणैः परः परस्ताद्दूरे वर्तमानं असल्लक्षणैरस्पृष्टमित्यथाः । &lsquo;विभाषा परावराभ्याम्&rsquo; इत्यतसुचि तकारस्य छान्दसो लोपः । यद्वा - पूर्वादिभ्यो विधीयमोसिप्रत्ययो बहुलवचनात्परशब्दादपि भवति, तत्र प्रत्ययस्वरेणान्तोदात्तत्वम्, परशब्दो हि &lsquo;स्वाङ्गाशिटामदन्तानाम्&rsquo; इत्याद्युदात्तः, &lsquo;शिडिति सर्वनामान्युच्यन्ते । &lsquo;एकान्याभ्यां समर्थाभ्याम्&rsquo; इति प्रथमा तिङ्विभक्तिर्न निहन्यते । तं ताडृ त्वा देवयज्यै देवयागार्थं जुषे सेवे गृह्णामीत्यर्थः । वैष्णवं विष्णुदेवत्यं,&lsquo;वैष्णवो वै देवतया यूपः&rsquo; इति । &lsquo;छन्दसि निष्टर्क्य&rsquo; इत्यादिना देवयज्याशब्दो यप्रत्ययान्तो निपातितः । &lsquo;अति ह्यन्यानेति नान्यानुपैति&rsquo; इत्यादि ब्राह्मणम् ॥</p>
<h3 id="मनतर-73">मन्त्रः</h3>
<p>दे॒वस्त्वा॑ सवि॒ता मध्वा॑ऽनक्तु ।</p>
<h4 id="टक-72">टीका</h4>
<p>2यूपमाज्येनानक्ति - देवस्त्वेति ॥ हे वृक्ष देवस्सविता सर्वस्य प्रेरकस्त्वां मध्वा मदनीयेन मधुरेणाज्येन अनक्तु स्निग्धं करोतु । &lsquo;फलिपाटिनमिमनिजनाङ्गुक्पाटिनाकिधतश्च&rsquo; इति मन्यतेरुप्रत्ययः, धकारश्चान्तादेशः, तत्र च उरित्यनुवर्तते । &lsquo;जसादिषु वा वचनं छन्दसि प्राङ्णौ चड्युपधायाः&rsquo; इति नाभावाभावः । मधुशब्देन चाज्यमुच्यते, &lsquo;तेजसैवैनमनक्ति&rsquo; इति ब्राह्मणदर्शनात् । `तेजो वा आज्यम्&rsquo; इति ॥</p>
<h3 id="मनतर-74">मन्त्रः</h3>
<p>ओष॑धे॒ त्राय॑स्वैनम्।</p>
<h4 id="टक-73">टीका</h4>
<p>3ऊर्ध्वाग्रं बार्हिरनूच्छ्रयति - ओषधे त्रायस्वैनमिति ॥ हे ओषधे बर्हिरेनं यूपार्थं वृक्षं त्रायस्व रक्ष यागसाधनत्वापादनेन वृक्षत्वान्मोचयित्वा उत्तमां गतिं गमय ॥</p>
<ul>
<li>[ ऊर्ध्वाग्रं बर्हिरनुच्छ्रयति - ओषध इति ॥ हे ओषधे बर्हिरात्मिके । आमन्त्रिताद्युदात्तत्वम् । एनं यजमानं त्रायस्व रक्ष । स्वधितिव्यवधानमेव रक्षणं बर्हिषा ॥]</li>
</ul>
<h3 id="मनतर-75">मन्त्रः</h3>
<p>स्वधि॑ते॒ मैनꣳ॑ हिꣳसीः।</p>
<h4 id="टक-74">टीका</h4>
<p>4स्वधितिना तिर्यञ्चं प्रहरति - स्वधिति +++(स्वधिते इति साधु )+++ <a href="https://ia801609.us.archive.org/BookReader/BookReaderImages.php?zip=/33/items/in.ernet.dli.2015.405821/2015.405821.Taittiriya-Samhita_jp2.zip&amp;file=2015.405821.Taittiriya-Samhita_jp2/2015.405821.Taittiriya-Samhita_0429.jp2&amp;scale=2&amp;rotate=0">https://ia801609.us.archive.org/BookReader/BookReaderImages.php?zip=/33/items/in.ernet.dli.2015.405821/2015.405821.Taittiriya-Samhita_jp2.zip&amp;file=2015.405821.Taittiriya-Samhita_jp2/2015.405821.Taittiriya-Samhita_0429.jp2&amp;scale=2&amp;rotate=0</a> मैनं हिंसीरिति ॥ हे स्वधिते त्वमप्येनं मा हिंसीः उत्तमामेव गतिं गमय । व्याख्यातौ च प्रागेवेतौ मन्त्रौ । &lsquo;अनक्षसङ्गं वृश्चेत्&rsquo; इत्यादि ब्राह्मणम् ॥</p>
<ul>
<li>[ तस्मिन् बर्हिषि स्वधितिं तिर्यञ्चं निदधाति - स्वधित इति ॥ स्वस्मिन् प्रयोजने धितिरवस्थानमस्येति स्वधितिः स्वकार्यसमर्थः । धाञः आकारस्येकारः, बहुव्रीहित्वात्पूर्वपदप्रकृतिस्वरत्वम्, इह त्वामन्त्रिताद्युदात्तत्वम् । हे स्वधिते क्षुर एनं यजमानं मा हिंसीः । हिंसाप्रतिषेधो वप्तुरप्रमादाय॥]</li>
</ul>
<h3 id="मनतर-76">मन्त्रः</h3>
<p>[संयुक्तमन्त्रः - दिव॒मग्रे॑ण॒ मा ले॑खीर॒न्तरि॑ख्ष॒म्मध्ये॑न॒ मा हिꣳ॑सीᳶ पृथि॒व्या सम्भ॑व।]</p>
<p>दिव॒मग्रे॑ण॒ मा ले॑खीः ।<br>
अ॒न्तरि॑ख्ष॒म्मध्ये॑न॒ मा हिꣳ॑सीः ।<br>
पृ॒थि॒व्या  सम्भ॑व।</p>
<h4 id="टक-75">टीका</h4>
<p>5पतन्तमनुमन्त्रयते - दिवमग्रेणेति ॥ आत्मीयेनाग्रेण दिवं मा लेखीः मा विदारीः । &lsquo;नेटि&rsquo; इति वृद्धिप्रतिषेधः । तथात्मीयेन मदेनान्तरिक्षं मा हिंसीः । पृथिव्या च सम्भव संयुजस्व पृथिवीमपि मा प्रहासीः; प्रमाणानतिरेकस्सम्भवः; पृथिवीमतिक्रम्य मा गाः । यथा - त्वदीयैरग्रमध्यमूलैर्विदारणाभिघातविपाटनकारिभिः लोकत्रयं न नश्यति तथा पतेत्यर्थः । पृथिवीशब्दो ङीषन्तोन्तोदात्तः, तेन &lsquo;उदात्तयणो हल्पूर्वात्&rsquo; । इति विभक्तेरुदात्तत्वम् । &lsquo;इमे वै लोकाः&rsquo; इत्यादि बाह्मणम् ॥</p>
<h3 id="मनतर-77">मन्त्रः</h3>
<p>वन॑स्पते श॒तव॑ल्‌शो॒ वि रो॑ह ।</p>
<h4 id="टक-76">टीका</h4>
<p>6आव्रश्चने हिरण्यं निधाय सम्परिस्तीर्याभिजुहोति - वनस्पत इति त्रैष्टुभैकपदया ॥ बर्हिराच्छेदनाभिमर्शनेन व्याख्यातप्रायमिदम् । पारस्करादिर्वनस्पतिशब्दः । &lsquo;तस्मादाव्रश्चनात्&rsquo; `इति ब्राह्मणम् ॥</p>
<h3 id="मनतर-78">मन्त्रः</h3>
<p>स॒हस्र॑वल्‌शा॒ वि व॒यꣳ रु॑हेम ।</p>
<h4 id="टक-77">टीका</h4>
<p>7आत्मानं प्रत्यभिमृशति - सहसवल्शा इति त्रिष्टुभैकपदया ॥ इदमपि प्रागेव व्याख्यतम् ॥</p>
<ul>
<li>[आत्मानं प्रत्यभिमृशति - सहस्रवल्शा इति त्रिष्टुभैकपदया ॥<br>
वयमपि सहस्रवल्शाः पुत्रपौत्राद्यनेकप्ररोहवन्तो विरुहेम विरूढा भूयास्म । &lsquo;लिङ्याशिष्यङ्&rsquo; (पा.सू. 3.1.86) इत्यङ्प्रत्ययः । यासुडादि (पा.सू. 3.4.103) । &lsquo;छन्दस्युभयथा&rsquo; (पा.सू. 3.4.117) इति सार्वधातुकत्वादिय् । यस्य लोपः (पा.सू. 6.1.66) ॥]</li>
</ul>
<h3 id="मनतर-79">मन्त्रः</h3>
<p>यन्त्वा॒ऽयꣵ स्वधि॑ति॒स्तेति॑जानᳶ प्रणि॒नाय॑ मह॒ते सौभ॑गाय ।</p>
<h4 id="टक-78">टीका</h4>
<p>8 अन्वग्रं शाखाः प्रसूयति - यं त्वेति द्विपदया त्रिष्टुभा ॥ तेतिजानो नीशितधारोयं स्वधितिः । तिज निशातने, यङ्क्लुगन्ताल्लटो व्यत्ययेनात्मनेपदं शानच् । &lsquo;अभ्यस्तानामादिः&rsquo; इत्याद्युदात्तत्वम् । यं त्वां यूपार्थं वृक्षं प्राणिनाय प्रकर्षेण नयति शाखा प्रसाध्य विशिष्टं रूपं प्रापयति । &lsquo;छन्दसि लुङ्लङ्लिटः&rsquo; इति लिट् । किमर्थं? महते सौभगाय सुभगत्वाय सुश्रीकत्वाय । उद्गात्रादिषु ' सुभगं मन्त्रे&rsquo; इति पाठात् भावे अञ्प्रत्ययः । स खलु त्वमसीति शेषः । सत्वमस्मद्यज्ञं साधयेति वा ॥</p>
<h3 id="मनतर-80">मन्त्रः</h3>
<p>अच्छि॑न्नो॒ राय॑स्सु॒वीरः॑ ॥ [9]</p>
<h4 id="टक-79">टीका</h4>
<p>9चतुरङ्गुलमग्रं चषालाय प्रच्छेदयति - अच्छिन्न इति ॥ अच्छिन्नः । अद्व्ययपूर्वपदप्रकृतिस्वरत्यम् । रायः धनानि देहीति शेषः । यद्वा - अच्छिन्नो धनस्य सुवीरश्च भवेत्यध्याहारः । &lsquo;ऊडिदं&rsquo; इत्यादिना तृतीयादेर्विभक्तेरुदात्तत्वं व्यत्ययेन न क्रियते । ईदृशस्त्वमेव नो रायः । शोभना वीराः पुत्रपौत्रादयोस्य यजमानस्य येन भवन्ति स सुवीरः । &lsquo;वीरवीर्यौ च&rsquo; इत्युत्तरपदाद्युतात्त्वन् । यस्मात्त्वया यजमानस्य आयुष्मन्तः पूत्रादय उत्पद्यन्ते, तस्मात्तेषामभिवृद्ध्यर्थं अविच्छेदेन धनानि देहीति ॥</p>
<p>इति तृतीये पञ्चमोनुवाकः ॥</p>
<h2 id="अनवक-६--छननसय-यपसय-अवट-सथपनम">अनुवाकः ६  छिन्नस्य यूपस्य अवटे स्थापनम्</h2>
<h3 id="मनतर-81">मन्त्रः</h3>
<p>[संयुक्तमन्त्रः－पृ॒थि॒व्यै त्वा॒ऽन्तरि॑ख्षाय त्वा दि॒वे त्वा । ]</p>
<p>पृ॒थि॒व्यै त्वा᳚ +++(प्रोक्षामि )+++।<br>
अ॒न्तरि॑ख्षाय त्वा   +++(प्रोक्षामि )+++ ।<br>
दि॒वे त्वा᳚  +++(प्रोक्षामि )+++।</p>
<h4 id="टक-80">टीका</h4>
<p>1-3यूपं पराञ्चं प्रोक्षति - पृथिव्यै त्वेति ॥ व्याख्यातम् ।<br>
प्रोक्षामीति शेषः । पृथिव्यादीनां स्थित्यर्थं त्वां प्रोक्षामीति ॥</p>
<ul>
<li>
<p>पूर्वं व्याख्यातो संयुक्तमन्त्रः－ दि॒वे त्वा॒ऽन्तरि॑ख्षाय त्वा पृथि॒व्यै त्वा   ।</p>
<ul>
<li>(टीका) अन्तर्वेद्यूर्ध्वाग्रं बर्हिस्स्थापयित्वा प्रोक्षति - दिव इति ॥ अग्रमध्यमूलेषु क्रमेण प्रोक्षणम् । सर्वत्र प्रोक्षामीति शेषः । यागनिर्वृत्तिद्वारेण द्युप्रभृतीनां लोकानां धारणार्थं प्रोक्षणं भवति । &lsquo;ऊडिदम्&rsquo; (पा.सू. 6.1.171) इत्यादिना दिव इति विभक्तेरुदात्तत्वम् । पृथिव्या इत्यादौ &lsquo;उदात्तयणो हल्पूर्वात्&rsquo; (पा.सू. 6.1.174) इति विभक्तेरुदात्तत्वम् ॥]</li>
</ul>
</li>
</ul>
<h3 id="मनतर-82">मन्त्रः</h3>
<p>शुन्ध॑ताँल्लो॒कᳶ पि॑तृ॒षद॑नः ।</p>
<h4 id="टक-81">टीका</h4>
<p>4अवटेऽपोऽवनयति - शुन्धतामिति ॥ व्याख्यातम् ॥</p>
<ul>
<li>[अवटे अपोवनयति - शुन्धतामिति ॥ पितरस्सीदन्त्यस्मिन्निति पितृषदनः । अधिकरणे ल्युट्, कृदुत्तरपदप्रकृतिस्वरत्वम्, लित्स्वरेण सदनशब्द आद्युदात्तः, सुषामादित्वात्षत्वम् । ईदृशोयं लोकः अवटाख्योवकाशश्शुन्धताम् शुद्धो भवतु । व्यत्ययेनात्मनेपदम्, &lsquo;अदुपदेशात्&rsquo; इति लसार्वधातुकानुदात्तत्वे धातुस्वरः । &lsquo;क्रूरमिव वा एतत्करोति यत्खनत्यपोवनयति शान्त्यै&rsquo; `इति ब्राह्मणम् ॥]</li>
</ul>
<h3 id="मनतर-83">मन्त्रः</h3>
<p>यवो॑ऽसि य॒वया॒स्मद्द्वेषो॑ य॒वयारा॑तीः ।</p>
<h4 id="टक-82">टीका</h4>
<p>5यवान्प्रस्कन्दयति - यवोसीति ॥ व्याख्यातमेव । &lsquo;ऊर्ग्वै यवो यजमानेन यूपस्सम्मितः&rsquo; इत्यादि ब्राह्मणम् ॥</p>
<ul>
<li>
<p>[ यवो॑ऽसि।<br>
य॒वया॒स्मद्द्वेषः॑ ।<br>
य॒वयारा॑तीः । ]</p>
<ul>
<li>[अवटे यवान्प्रक्षिपति - यवोसीति ॥ यावयति अपनयति क्षुधमिति यवः । यौतेः पृथग्भावकर्मणोन्तर्भावितण्यर्थात् &lsquo;पुंसि संज्ञायां घः&rsquo;, वृषादित्वादाद्युदात्तत्वम् । बहुलग्रहणाद्वा कर्तरि &lsquo;ऋदोरप्&rsquo; इत्यप् । जात्याख्यायामेकवचनम् । ईदृशस्त्वमस्मत् अस्मत्तः द्वेषः द्वेष्यं रक्षःप्रभृति यवय अपनय विनाशय । यौतेर्णिचि &lsquo;संज्ञापूर्वको विधिरनित्यः&rsquo; इति वृद्धिर्न क्रियते, तिङः परत्वान्न निहन्यते । यद्वा - द्विषेः &lsquo;अन्येभ्योपि दृश्यते&rsquo; इति विच् । द्वेषः द्वेष्टॄन्विनाशय ।</li>
<li>किञ्च - अरातीः अदातॄन् शत्रूञ्श्च यवय । रातेः कर्तरि क्तिनि क्तिचि वा नञ्समासेऽव्ययपूर्वपदप्रकृतिस्वरत्वम् । अस्मदीयांश्च शत्रून्नाशयेत्यर्थः । अपदात्परत्वादिदमाख्यार्तं न निहन्यते । &lsquo;ऊर्ग्वै यवः&rsquo; इत्यादि बाह्मणम् ॥]</li>
</ul>
</li>
</ul>
<h3 id="मनतर-84">मन्त्रः</h3>
<p>पितृ॒णाꣳ सद॑नमसि ।</p>
<h4 id="टक-83">टीका</h4>
<p>6बर्हिर्हस्तं व्यतिषज्यावस्तृणाति - पितृणामिति ॥ व्याख्यातमेव । &lsquo;यद्बर्हिरनवस्तीर्य मिनुयात्पितृदेवत्यो निखातस्स्यात्&rsquo; `इति ब्राह्मणम् ॥</p>
<ul>
<li>[ तस्मिन्व्यतिषज्य बर्हिर्मुष्टिं निदधाति - पितृणामिति ॥ सीदन्त्यस्मिन्निति सदनं आसनम् । अधिकरणए ल्युट्, लित्स्वरेणाद्युदात्तत्वम् । पितॄणामासनमसि । &lsquo;नामन्यतरस्याम्&rsquo; इति षष्ठीबहुवचनस्योदात्तत्वम्, &lsquo;छन्दस्युभयथा&rsquo; इति &lsquo;नामि&rsquo; इति दीर्घत्वं न क्रियते । &lsquo;पितृदेवत्यं ह्येतत्&rsquo; इत्यादि ब्राह्मणम् ॥]</li>
</ul>
<h3 id="मनतर-85">मन्त्रः</h3>
<p>[संयुक्तमन्त्रः - स्वावे॒शो᳚ऽस्यग्रे॒गा ने॑तृ॒णाँव्वन॒स्पति॒रधि॑ त्वा स्थास्यति॒ तस्य॑ वित्तात् ]</p>
<p>स्वा॒वे॒शो॑ऽसि ।<br>
अ॒ग्रे॒गा ने॑तृ॒णाम् +++(असि)+++ ।</p>
<h4 id="टक-84">टीका</h4>
<p>7यूपशकलमवास्यति - स्वावेश इति ॥ सुष्ठु आविश्यते स्थीयतेस्मिन्निति स्वावेशः । अधिकरणे घञ्, थाथादिसूत्रेणोत्तरपदान्तोदात्तत्वम् । यूपस्य सुखासनमसीत्यर्थः ।
नेतारो यागस्य निर्वोढारः यूपशकलाः । &lsquo;छन्दस्युभयथा&rsquo; इति &lsquo;नामि&rsquo; इति दीघाभावः । &lsquo;नामन्यतरस्याम्&rsquo; इति नाम उदात्तत्वम् । तेषां मध्ये अग्रेगास्त्वमसि अग्रे प्रथमं यूपात् गच्छति परापततीत्यग्रेगाः । &lsquo;यः प्रथमश्शकलः परापतेत्तमप्याहरेत्&rsquo; इति गृहीतत्वात् । यद्वा - नेतृणामग्रे गच्छतीत्यग्रेगाः मुख्य इत्यर्थ प्रथमपतितत्वादेव । यद्वा - नेतॄणां मध्ये अग्रे गच्छति यागसाधनत्वं यूपादपि पूर्वमुपयुज्यमानत्वादवटप्रवेशेन । &lsquo;जनसनखनक्रमगमो विट्&rsquo; इति विटप्रत्ययः, ' विड्वनोरनुनासिकस्यात्&rsquo; इत्यात्वम्, &lsquo;तत्पुरुषे कृति बहुळम्&rsquo; इत्यलुक्, कृदुत्तरपदप्रकृतिस्वरत्वम् । यद्वा - यूपस्य ये नेतारः परिष्कर्तारः प्रथमशकलस्स्वरुश्चषालमिति, तेषां मध्ये अग्रे प्रथमं यूपं गच्छतीति ।</p>
<h3 id="मनतर-86">मन्त्रः</h3>
<p>वन॒स्पति॒रधि॑ त्वा स्थास्यति ।<br>
तस्य॑ वित्तात् +++(तद्विजानीहि)+++।</p>
<h4 id="टक-85">टीका</h4>
<p>किञ्च - वनस्पतिविकारो यूपः, विकृतौ प्रकृतिशब्दः । पारस्करप्रभृतित्वात्सुट्, &lsquo;उभे वनस्पत्यादिषु युगपत्&rsquo; इति पूर्वोत्तरपदयोर्युगपत्प्रकृतिस्वरत्वम् । स त्वामधि स्थास्यति त्वयि स्थास्यति, यूपस्यापि धारकोसीत्यर्थः । &lsquo;अधिशीङ्स्थासां कर्म&rsquo;, इत्याधारस्य कर्मसंज्ञा ।<br>
तस्य वित्तात् तद्विजानानीहि तं ते महिमानमवगन्तुमर्हसीति । &lsquo;क्रियाग्रहणं कर्तव्यम्&rsquo; इति सम्प्रदानत्वात् &lsquo;चतुर्थ्यर्थे बहुलं छन्दसि&rsquo; इति चतुर्थ्यर्थे षष्ठी । &lsquo;यूपशकलमवास्यति स तेजसमेवैनं मिनोति&rsquo; `इति ब्राह्मणम् । &lsquo;स्वधितेर्वृक्षस्य बिभ्यतः प्रथमेन शकलेन सह तेजः परापतति&rsquo; इत्यादिब्राह्मणेन तस्य तेजस्त्वमवगन्तव्यम् ॥</p>
<h3 id="मनतर-87">मन्त्रः</h3>
<p>देे॒वस्त्वा॑ सवि॒ता मध्वा॑ऽनक्तु ।</p>
<h4 id="टक-86">टीका</h4>
<p>8यूपस्याग्रमनक्ति - देवस्त्वेति ॥ व्याख्यातम् ॥</p>
<ul>
<li>[यूपमाज्येनानक्ति - देवस्त्वेति ॥ हे वृक्ष देवस्सविता सर्वस्य प्रेरकस्त्वां मध्वा मदनीयेन मधुरेणाज्येन अनक्तु स्निग्धं करोतु । &lsquo;फलिपाटिनमिमनिजनाङ्गुक्पाटिनाकिधतश्च&rsquo; इति मन्यतेरुप्रत्ययः, धकारश्चान्तादेशः, तत्र च उरित्यनुवर्तते । &lsquo;जसादिषु वा वचनं छन्दसि प्राङ्णौ चड्युपधायाः&rsquo; इति नाभावाभावः । मधुशब्देन चाज्यमुच्यते, &lsquo;तेजसैवैनमनक्ति`  इति ब्राह्मणदर्शनात् । तेजो वा आज्यम्&rsquo; इति ॥]</li>
</ul>
<h3 id="मनतर-88">मन्त्रः</h3>
<p>सु॒पि॒प्प॒लाभ्य॑स्त्वौष॑धीभ्यः ।</p>
<h4 id="टक-87">टीका</h4>
<p>9चषालं प्रतिमुञ्चाति - सुपिप्पलाभ्य इति ॥ व्याख्यातमेव । शोभनफलानामोषधीनामर्थाय त्वां चषालं यूपस्याग्रे प्रतिमुञ्चामीति शेषः । &lsquo;तस्माच्छीर्षत ओषधयः फलं गृह्णन्ति&rsquo; `इति ब्राह्मणम् ॥</p>
<ul>
<li>[ तया दक्षिणं गोदानं कण्डूयते - सुपिप्पलाभ्य इति ॥ यास्सुपिप्पलाः शोभनफलाः शोभनकरणिका ओषधयः, तदर्थं त्वां कण्डूये इति शेषः । पूर्ववत्स्वरः । ओषधिशब्दे तु दासीभारादित्वात् पूर्वपदप्रकृतिस्वरत्वम् । &lsquo;ओषधेश्च विभक्तावप्रथमायाम्&rsquo; इति दीर्घः । &lsquo;यद्धस्तेन कण्डूयत&rsquo; इत्यादि ब्राह्मणम् ॥]</li>
</ul>
<h3 id="मनतर-89">मन्त्रः</h3>
<p>[संयुक्तमन्त्रः - उद्दिवꣵ॑ स्तभा॒नान्तरि॑ख्षम्पृण पृथि॒वीमुप॑रेण दृꣳह ]</p>
<p>उद्दिवꣵ॑ स्तभान  ।<br>
अ॒न्तरि॑ख्षम्पृण ।   +++(आन्तरिक्षं पृण?)+++<br>
पृथि॒वीमुप॑रेण दृꣳह ।</p>
<h4 id="टक-88">टीका</h4>
<p>10यूपमुच्छ्रयति - उद्दिवमिति ॥ व्याख्यातम् ।</p>
<ul>
<li>[ औदुम्बरीमुच्छ्रयति - उद्दिवमिति ॥ हे औदुम्बरि दिर्वं दिविष्ठानुत्तभान उत्तम्भय धारय । स्तन्भुस्सौत्रो धातुः, &lsquo;स्तन्भु स्तुन्भु&rsquo; इति श्नाप्रत्ययः । &lsquo;हलश्श्नश्शानज्झौ&rsquo; इति शानजादेशः । तथा अन्तरिक्षमन्तरिक्षस्थान् पृण प्रीणय । पृण प्रीणने इति तौदादिकः ।]</li>
</ul>
<p>अतष्टः प्रदेश उपरः, &lsquo;मूलतोऽतष्टमुपरम्&rsquo; इति । उपरमते तक्षणमस्मिन्निति । &lsquo;उपसर्गे च संज्ञायाम्&rsquo; इति जनेर्विधीयमानो डप्रत्ययः बहुलवचनाद्रमेरपि भवति, कृदुत्तरपदप्रकृतिस्वरत्वं बाधित्वा अव्ययपूवर्पदप्रकृतिस्वरत्वम्, व्युत्पत्त्यनवधारणाच्च नावगृह्यते । तेन पृथिवी दृंह दृढां कुरु ॥</p>
<ul>
<li>[ तथा पृथिवीं पृथिवीस्थान् दृंह वर्धय । दृह दृहि वृद्धौ । पृथिवीशब्दो ङीषन्तोन्तोदात्तः ॥]</li>
</ul>
<h3 id="मनतर-90">मन्त्रः</h3>
<p>ते ते॒ धामा᳚न्युश्मसि [10] ग॒मध्ये॒ गावो॒ यत्र॒ भूरि॑शृङ्गा अ॒यासः॑ ।<br>
अत्राह॒ तदु॑रुगा॒यस्य॒ विष्णोः᳚ पर॒मम्प॒दमव॑ भाति॒ भूरेः᳚ ॥</p>
<h4 id="टक-89">टीका</h4>
<p>11यूपं वैष्णवीभ्यामृग्भ्यां कल्प्यति स्थापयति - ते ते धामानि &hellip; विष्णोः कर्माणि पश्यतेति ॥
तत्र प्रथमा चतुष्पदा त्रिष्टुप् । द्वितीया त्रिपदा गायत्री ।<br>
&lsquo;वैष्णव्यर्चा कल्पयति वैष्णवो वै देवतया&rsquo; इत्यादि ब्राह्मणम् । &lsquo;द्वाभ्यां कल्पयति&rsquo; इत्यादि च ।<br>
वैष्णवत्वाद्यूपो विष्णुरूपेण स्तूयते । त इति द्वितीयाबहुवचनस्य &lsquo;सुपां सुलुक्&rsquo; इति शे आदेशः, प्रगृह्यत्वाभावो व्यत्ययेन, लिङ्गविभक्तिव्यत्ययेन वा ।<br>
हे विष्णो तव तानि धामानि स्थानानि गमध्ये गन्तुं यजमानो गच्छेदिति यावत् । तुमर्थे अध्येन्प्रत्ययः, अध्यैप्रत्ययस्य वा वर्णव्यत्ययेन एकारः । तव तानि धामानि गन्तुं उश्मसि उश्मः कामयामहे । वष्ठेर्ग्रहिज्यादिना सम्प्रसारणम्, &lsquo;इदन्तो मसिः&rsquo;, &lsquo;अन्येषामपि दृश्यते&rsquo; इति तस्य संहितायां दीर्घः ।<br>
कानीत्याह – यत्र येषु धामसु गावो रश्मयः भूरिशृङ्गाः बह्वग्राः, अयासः गमनशीलाः । एतेः पचाद्यच्, &lsquo;आज्जसेरसुक्&rsquo; । यत्र बहुमुखा रश्मयो विसर्पन्तीति । यद्वा - यत्र गावो गन्तारो जनाः । &lsquo;गमेर्डो&rsquo; इति डोप्रत्ययः । भूरिशृङ्गाः महादीप्तयो भवन्तीति । दीप्तिनामसु हि शृङ्गाणीत्यध्यायान्ते पठ्यते ।</p>
<p>पुनश्च विशेष्यन्ते - अयासः अनपायाः अप्रच्यूताः । यातेरसुनि याः, नञ्बहुव्रीहौ &lsquo;नञ्सुभ्याम्&rsquo; इत्युत्तरपदान्तोदात्तत्वम् ।</p>
<p>धामानि पुनर्विशेष्यन्ते - अत्राह अत्रैव । अहेत्यवधारणे । येष्वेव धामसु उरुगायस्य उरुभिर्महात्माभिर्गीयत इत्युरिगायः । गायतेः कर्मणि घञ्, थाथादिस्वरेणोत्तरपदान्तोदात्तत्वम् । भूरेः महतो महाबलस्य विष्णोः विश्वं व्याप्नुवतः । &lsquo;विशेः किच्च&rsquo; इति नुप्रत्ययः, तत्र हि निदिति वर्तते । यस्त्वं महाबलो महात्मभिस्स्तूयमानो विश्वं व्याप्नुवन्नभूः &lsquo;विचक्रमाणस्त्रेधोरुगायः&rsquo; इति मन्त्रप्रसिद्धः तस्य तव तत्तादृशविक्रमकृत् परममुत्तमं पदंम् तदप्येष्वेव धामसु अवभाति दीप्यते, तस्मात्तानि धामानि गन्तुमुश्म इति । एवं प्रत्यक्षकृतोयं मन्त्रः । द्वितीयस्तेशब्दोस्मिन्पक्षे युष्मदादेशः । यद्वा - परोक्षकृत एवायम् । ते ते इति वीप्सा । तानि तानि धामानि गन्तुमुश्मः । &lsquo;नित्यवीप्सयोः&rsquo; इति शेप्रत्ययान्तस्य द्विर्व- चनम्, ' अनुदात्तं च` इति द्वितीयस्यानुदात्तत्वम् । स्पष्टमन्यत् ॥</p>
<h3 id="मनतर-91">मन्त्रः</h3>
<p>विष्णो॒ᳵ कर्मा॑णि पश्यत॒ यतो᳚ व्र॒तानि॑ पस्प॒शे ।<br>
इन्द्र॑स्य॒ युज्य॒स्सखा᳚ ॥</p>
<h4 id="टक-90">टीका</h4>
<p>12अथ द्वितीया ॥ विष्णोः कर्माणि चरितानि पश्यत हे जनाः । कीदृशानीत्याह - यतः यैः । &lsquo;इतराभ्योपि दृश्यन्ते&rsquo; इति तृतीयान्तात्तसिः । व्रतानि युष्मदीयानि कर्माणि यैः कर्मभिः पस्पशे स्पृशति बध्नातीति वा युष्मासु । स्पश बाधनादौ स्वरितेत्, &lsquo;छन्दसि लुङ्लङ्लिटः&rsquo; इति लिट् । शर्पूर्वाः खयश्शिष्यन्ते इति पकारशेषः । पुनश्च विशेष्यते - इन्द्रस्य युज्यः योग्यस्सखा । योगो युक् । सम्पदादित्वाद्युजेः क्विप् । युजि साधुर्युज्यः । &lsquo;तत्र साधुः&rsquo; इति यत्, &lsquo;यतोऽनावः&rsquo; इत्याद्युदात्तत्वम् । यद्वा - युञ्जाना युजः योगिनः । &lsquo;सत्सूद्विष&rsquo; इत्यादिना क्विप् । तत्र भवः । दिगादिर्द्रष्टव्यः । तादृशस्यास्य तादृशानि कर्माणि पश्यतेति ॥</p>
<h3 id="मनतर-92">मन्त्रः</h3>
<p>तद्विष्णोः᳚ पर॒मम्प॒दꣳ सदा॑ पश्यन्ति सू॒रयः॑ । <br>
दि॒वीव॒ चख्षु॒रात॑तम् ॥</p>
<h4 id="टक-91">टीका</h4>
<p>13चषालमीक्षते - तद्विष्णोरिति त्रिपदया गायत्र्या ॥ &lsquo;विष्णोः परमं पदमवभाति भूरेः&rsquo; इति यत्पूर्वोक्तं तदेव हि विष्णोः परमं पदं सदा सर्वदा सूरयः मेधाविनः पश्यन्तीति । कीदृशं? दिवि चक्षुरिवाततम् । सर्वेषां चक्शुस्स्थानीयं सूर्यमण्डलमिह चक्षुरुच्यते । आततं समन्ताद्विस्तारितप्रकाशं, सवत्र प्रकाशत्वात् । &lsquo;गतिरनन्तरः&rsquo; इति पूर्वपदप्रकृतिस्वरत्वम् । दिवि सूर्यमण्डलमिव यदात्मप्रकाशस्वरूपं तत्सूरयस्सदा हृदि पश्यन्ति । तस्मात्त्वमपि विष्णोः परमपदस्थानीयं चषालं पश्येति ॥</p>
<h3 id="मनतर-93">मन्त्रः</h3>
<p>ब्र॒ह्म॒वनि॑न्त्वा ख्षत्त्र॒वनिꣳ॑ सुप्रजा॒वनिꣳ॑ रायस्पोष॒वनि॒म्पर्यू॑हामि ।</p>
<h4 id="टक-92">टीका</h4>
<p>14प्रदक्षिणं पुरीषेण पर्यूहति - ब्रह्मवनिमिति ॥ व्याख्यातम् ॥</p>
<ul>
<li>[ पुरीषेणौदुम्बरीं प्रदक्षिर्णं पर्यूहति - ब्रह्मवनिमिति ॥ ब्रह्म ब्राह्मणान्वनति सम्भजत इति ब्रह्मवनिः । &lsquo;छन्दसि वनसनरक्षिमथाम्&rsquo; इतीन्प्रत्ययः, कृदुत्तरपदप्रकृतिस्वरत्वम् । एवं क्षत्रवनिं सप्रजावनिं रायस्पोषवनिमिति । &lsquo;षष्ठ्या आक्रोशे&rsquo; इत्यनाक्रोशेपि बहुलवचनात् षष्ठ्या अलुक्, &lsquo;षष्ठ्याः पतिपुत्र&rsquo; इति विसर्जनीयस्य सत्वम् । एवंगुणां त्वामौदुम्बरीं परितस्सर्वत ऊहामि स्थापयामि, पुरीषेणावटं पूरयित्वा स्थिरां करोमीत्यर्थः । &lsquo;उपसर्गादस्यत्यूह्योर्वा वचनम्&rsquo; इति परस्मैपदम् ॥]</li>
</ul>
<h3 id="मनतर-94">मन्त्रः</h3>
<p>[संयुक्तमन्त्रः - ब्रह्म॑ दृꣳह ख्ष॒त्त्रन्दृꣳ॑ह प्र॒जान्दृꣳ॑ह रा॒यस्पोष॑न्दृꣳह ।]</p>
<p>ब्रह्म॑ दृꣳह ।<br>
ख्ष॒त्रन्दृꣳ॑ह ।<br>
प्र॒जान्दृꣳ॑ह।<br>
रा॒यस्पोष॑न्दृꣳह ।</p>
<h4 id="टक-93">टीका</h4>
<p>15मैत्रावरुणदण्डेन संहन्ति - ब्रह्म दृंहेति ॥ व्याख्यातमेव ॥</p>
<ul>
<li>
<p>[ मैत्रावरुणदण्डेन संहन्ति - ब्रह्म दृंहेति ॥ हे मैत्रावरुणदण्ड ब्राह्मणादीन् दृंह वर्धय । प्रजाशब्दः कृदुत्तरपदप्रकृतिस्वेरणान्तोदात्तः । रैशब्दात्परस्याः षष्ठ्याः &lsquo;ऊडिदम्&rsquo; इत्यादिनोदात्तत्वम् ॥]</p>
</li>
<li>
<p>[ प्रजाशब्दः कृदुत्तरप्रकृतिस्वरेण (पा.सू. 6.2.139) अन्तोदात्तः।]</p>
</li>
</ul>
<h3 id="मनतर-95">मन्त्रः</h3>
<p>[संयुक्तमन्त्रः - परि॒वीर॑सि॒ परि॑ त्वा॒ दैवी॒र्विशो᳚ व्ययन्ता॒म्परी॒मꣳ रा॒यस्पोषो॒ यज॑मानम्मनु॒ष्याः॑ ]</p>
<p>प॒रि॒वीर॑सि  ।</p>
<p>परि॑ त्वा॒ दैवी॒र्विशो᳚ व्ययन्ताम् ।</p>
<h4 id="टक-94">टीका</h4>
<p>16रशनया त्रिः प्रदक्षिणं परिव्ययति - परिवीरसीति ॥ परिवीयत इति परिवीः । &lsquo;अन्येभ्योपि दृश्यते&rsquo; इति कर्मणि क्विप्, यजादित्वात्सम्प्रसारणम्, &lsquo;हलः&rsquo; इति दीर्घः, कृदुत्तरपदप्रकृतिस्वरत्वम् । परितो रशनया वेष्टनीयोसि हे यूप ।</p>
<p>अतस्त्वां दैवीः दैव्यो विशः देवानां स्वभूताः प्रजाः मरुदादयः, &lsquo;मरुतो वै देवानां विशः&rsquo; इति । &lsquo;देवाद्यञञौ&rsquo; इति देवशब्दादञ्, &lsquo;वा छन्दसि&rsquo; इति पूर्वसवर्णदीर्घत्वम् । परिव्ययन्तां सर्वतोऽनया रशनया वेष्टयन्तु ।</p>
<h3 id="मनतर-96">मन्त्रः</h3>
<p>परी॒मꣳ रा॒यस्पोषो॒ यज॑मानम्मनु॒ष्याः॑   ।</p>
<h4 id="टक-95">टीका</h4>
<p>इमं च यजमानं रायो धनस्य पोषः मनुष्याश्च परिवेष्टयन्तु, आढ्यः प्रजानामुपजीव्यश्च भवत्वित्यर्थः । &lsquo;ऊडिदम्&rsquo; इत्यादिना रैशब्दात् षष्ठ्या उदात्तत्वम्, &lsquo;षष्ठ्याः पतिपुत्र&rsquo; इति विसर्जनीयस्य सत्वम्, &lsquo;अदुपदेशात्&rsquo; इति लसार्वधातुकानुदात्तत्वे धातुस्वरेण यजमानशब्द आद्युदात्तः । &lsquo;ऊर्ग्वै रशना&rsquo; इत्यादि ब्राह्मणम् ॥</p>
<h3 id="मनतर-97">मन्त्रः</h3>
<p>अ॒न्तरि॑ख्षस्य त्वा॒ साना॒वव॑ गूहामि ॥ [11]</p>
<h4 id="टक-96">टीका</h4>
<p>17मध्यमे रशनागुणे स्वरुमवगूहति - अन्तरिक्षस्य त्वेति ॥ मध्यमत्वसाधर्म्यात् अन्तरिक्षस्थानीयस्य मध्यमस्य रशनागुणस्य स्थाने त्वामवगूहामि सुगुप्तं स्थापयामि हे स्वरो । कीदृशे स्थाने? सानौ समुन्नते स्वस्थानत्वादेव समुच्छ्रिते । यद्वा - सननीयः सानुः मध्यमेन गुणेन सम्भक्ते प्रदेशे &lsquo;दॄसनिजनि&rsquo; इत्यादिना सनो ञुण्प्रत्ययः । &lsquo;ऊदुपधाया गोहः&rsquo; इत्यूकारः ॥</p>
<p>इति तृतीये षष्ठोनुवाकः ॥</p>
<h2 id="अनवक-७-यप-पशनयजनरथ-पशपकरणम-अगनमनथनद">अनुवाकः ७ यूपे पशुनियोजनार्थं पशूपाकरणम् (अग्निमन्थनादि)</h2>
<h3 id="मनतर-98">मन्त्रः</h3>
<p>इ॒षे त्वा᳚ ।</p>
<h4 id="टक-97">टीका</h4>
<p>1बर्हिषी आदत्ते - इषे त्वेति ॥ व्याख्यातम् । इह तु पशुलक्षणमन्नम् । तदर्थं तदुपाकरणार्थं त्वामादद इति शेषः । जातावेकवचनम् । &lsquo;इषे त्वेति बार्हिरादत्ते&rsquo; `इति ब्राह्मणम् ॥</p>
<ul>
<li>[ तत्रामावास्यायां सन्नयतश्शाखामाच्छिनत्यध्वर्युः - इषे त्वोर्जेत्वेति ॥ &lsquo;उभावामिन्द्राग्नी&rsquo; (तै.सं. 1.1.14) इत्यतः प्रागितः प्रभृति ये मन्त्रास्तेषां प्रजापतिः काण्डर्षिः । अत्र केचित् युष्मच्छब्दद्वयाद्द्वे यजुषी आहुः । तदानीं छेदने द्वयोस्समुच्चयः । अपरे तु द्वितीयेन सन्नमनादि कुर्वन्ति । मन्त्रार्थस्तु - इडन्नं सर्वैरेषणीयत्वात् । इह तु सान्नाय्यलक्षणं गृह्यते । ऊर्क् रसः बलप्राणयोरुद्दीपकः । इषु इच्छायाम्, ऊर्ज बलप्राणनयोः, आभ्यां कर्मणि करणे च सम्पदादिलक्षणस्स्त्रियां क्विप्प्रत्ययः (पा.सू. 3.3.108 वा.9), उभयत्र तादर्थ्ये चतुर्थी, &lsquo;सावेकाचः&rsquo; (पा.सू. 6.1.168) इति विभक्तेरुदात्तत्वम् । हे शाखे इडर्थं त्वां छिनद्मि ।]</li>
</ul>
<h3 id="मनतर-99">मन्त्रः</h3>
<p>[संयुक्तमन्त्रः - उप॒वीर॒स्युपो॑ दे॒वान्दैवी॒र्विश॒ᳶ प्रागु॒र्वह्नी॑रु॒शिजो॒ बृह॑स्पते धा॒रया॒ वसू॑नि ह॒व्या ते᳚ स्वदन्ता॒न्देव॑ त्वष्ट॒र्वसु॑ रण्व॒ रेव॑ती॒ रम॑ध्वम् ]</p>
<p>उ॒प॒वीर॑सि ।</p>
<h4 id="टक-98">टीका</h4>
<p>2पशुमुपाकरोति - उपवीरिति ॥ उपवीयते उपसङ्गम्यते उपाक्रियत इत्युपवीः । वेतेः क्विप् । हे पशो देवेभ्यस्त्वमुपाकृतोसीत्यर्थः । &lsquo;उप ह्येनानाकरोति&rsquo; ` इति च ब्राह्मणम् ।</p>
<h3 id="मनतर-100">मन्त्रः</h3>
<p>उपो॑ दे॒वान् , दैवी॒र्विश॒ᳶ  प्रागुः॑।</p>
<h4 id="टक-99">टीका</h4>
<p>तत्र हि देवानां समीपे आभिमुख्येनैनान् पशून्करोति । जातावेकवचने बहुवचनम् । तस्मात्त्वदीया अवयवा अवदानभावमापन्ना देवानग्नीषोमादीन् उपप्रागुः उपप्रयन्तु प्रकर्षेणोपगच्छन्तु । उपो इति निपातसमुदाय उपश्ब्दस्यार्थे वर्तते । &lsquo;छन्दसि लुङ्लङ्लिटः&rsquo; इति लुङ्, &lsquo;इणो गा लुङि&rsquo; इति गादेशः, &lsquo;गातिस्था&rsquo; इत्यादिना सिचो लुक् ।</p>
<p>कथम्भूता इत्याह - दैवीर्विशः देवानामिमा दैव्यः । &lsquo;देवाद्यञञौ&rsquo; इत्यञ्, &lsquo;वा छन्दसि&rsquo; इति पूर्वसवर्णदीर्घत्वम् । विशः प्रजाः दैव्यः प्रजा भूत्वा देवानुपगच्छान्त्वित्यर्थः । &lsquo;दैवीर्ह्येता विशस्सतीर्देवानुपयन्ति&rsquo; ` इति च ब्राह्मणम् । यद्वा - दैवीर्विशः इति द्वितीया, देवान्दैवीश्च विशः उपगच्छन्तु ।</p>
<h3 id="मनतर-101">मन्त्रः</h3>
<p>वह्नी॑रु॒शिजः॑ ।</p>
<h4 id="टक-100">टीका</h4>
<p>किञ्च - वह्नीरुशिजः यज्ञस्य वोढारः ऋत्विजो वह्नयः । &lsquo;वहिश्रिश्रुयुद्रुग्ला&rsquo; इत्यादिना वह्नेर्निप्रत्ययः, निदिति हि तत्रोच्यते, &lsquo;तस्माच्छसो नः&rsquo; इति नत्वं न क्रियते &lsquo;सर्वे विधयश्छन्दसि विकल्प्यन्ते&rsquo; इति । उशिजः कामनावन्तः भक्षणरुचयः । यद्द्वा - कमनीयाः स्पृहणीया इत्यर्थः । शेषभक्षणादिना तानप्युपगच्छन्तु । &lsquo;ऋत्विजो वै वह्नय उशिजः&rsquo; इत्यादि ब्राह्मणम् । &lsquo;वशेः किच्च&rsquo; इति वष्टेरिजिप्रत्ययः ।</p>
<h3 id="मनतर-102">मन्त्रः</h3>
<p>बृह॑स्पते धा॒रया॒ वसू॑नि &hellip;<br>
ह॒व्या ते᳚ स्वदन्ताम्।</p>
<h4 id="टक-101">टीका</h4>
<p>अतः परं विराडेकपदा । हे बृहस्पते त्वमपि वसूनी धनानि पशुलक्षणानि यजमानार्थं धारय । &lsquo;ब्रह्म वै देवानां बृह्रस्पतिर्ब्रह्मणैवास्मै पशूनवरुन्धे&rsquo; `इति ब्राह्मणम् । यद्वा - ब्रह्मा बृहस्पतिः । हे ब्रह्मन् अवदानलक्षणानि वसूनि धनानि धारय अवधारयेत्यर्थः । ब्रह्मा हि कर्मणामध्यक्षः । आमन्त्रितस्याविद्यमानत्वात् धारयेति न निहन्यते, &lsquo;अन्येषामपि दृश्यते&rsquo; इति संहितायां दीर्घत्वम् ।<br>
हे पशो ते तव हव्या हव्यान्यवदानलक्षणानि । &lsquo;शेश्छन्दसि बहुलम्&rsquo; इति लुक् । स्वदन्तां स्वादूनि भवन्तु । ष्वद आस्वादने अनुदात्तेत् भौवादिकः ।</p>
<h3 id="मनतर-103">मन्त्रः</h3>
<p>देव॑ त्वष्ट॒र्वसु॑ रण्व॒ &hellip;</p>
<h4 id="टक-102">टीका</h4>
<p>देव त्वष्टः । &lsquo;नामन्त्रिते समानाधिकरणे&rsquo; इति पूर्वस्याविद्यमानत्वानिषेधाद्द्वितीयं निहन्यते । त्वमपि क्षीरादीनां सर्वेषां वासहेतुं पशुलक्षणं धनं रण्व रमय सर्वेषां स्पृहणीयरूपं कुरु । &lsquo;त्वष्टा वै पशूनां मिथुनानां रूपकृद्रूपमेव पशुषु दधाति&rsquo; इति ब्राह्मणम् । रवि गतौ, इदित्त्वान्नुम्, इह त्वयं रमत्यर्थे वर्तते । यद्वा - वसु वरिष्ठं रूपं रण्व रमय । पशून्वरिष्ठं हि वासयति । &lsquo;शृस्पृष्णिहि&rsquo; इत्यादिना वसेरुप्रत्ययः, निदिति तत्रानुवर्तते । यद्वा - पशुलक्षणं धनं यजमाने रण्व रमय स्थिरीकुरु । यजमानं वा प्रापय ।</p>
<h3 id="मनतर-104">मन्त्रः</h3>
<p>रेव॑ती॒ रम॑ध्वम् ।।</p>
<h4 id="टक-103">टीका</h4>
<p>हे रेवतीः रेवत्यः क्षीरादिधनवत्यः पशवः । &lsquo;पशवो वै रेवतीः पशूनेवास्मै रमयति&rsquo; `इति ब्राह्मणम् । रैशब्दान्मतुपि &lsquo;रयेर्मतौ बहुलम्&rsquo; इति सम्प्रसारणम्, &lsquo;सज्ञायाम्&rsquo; इति मतुपो वत्वम्, षाष्ठिकमामन्त्रिताद्युदात्तत्वम्, तस्याविद्यमानत्वाद्रमध्वमिति न निहन्यते, अदुपदेशाल्लसार्वधातुकानुदात्तत्वे धातुस्वरः । यूयमपि रमध्वम् अस्मिन्यजमाने अनुरक्ता भवध्वम् । अस्मत्सम्बन्धिपशुरनेन हिंस्यत इति युष्माकं विरतिर्माभूदित्यर्थः ॥</p>
<h3 id="मनतर-105">मन्त्रः</h3>
<p>अ॒ग्नेर्ज॒नित्र॑मसि ।</p>
<h4 id="टक-104">टीका</h4>
<p>3अधिमन्थनशकलं निदधाति - अग्नेर्जनित्रमसीति ॥ अग्नेर्जनित्रं जनकं प्रजननस्थानीयमसि हे शकल । &lsquo;अशित्रादिभ्य इत्रोत्रौ&rsquo; इति जनेरित्रप्रत्ययः ॥</p>
<h3 id="मनतर-106">मन्त्रः</h3>
<p>वृष॑णौ स्थः ।</p>
<h4 id="टक-105">टीका</h4>
<p>4वृषणावन्वञ्चौ निदधाति - वृषणौ स्थ इति ॥ हे शकलौ वृषनौ वृषणस्थानीयौ यागस्य युवां स्थः । यागद्वरेण वां वार्षितारौ कामानां स्थः । &lsquo;कनित्युवृषि&rsquo; इत्यादिना वृषेः कनिन्प्रत्ययः । वृषणशब्दाद्द्विवचने &lsquo;वा षपूर्वस्य निगमे&rsquo; इति दीर्घाभावः ॥</p>
<h3 id="मनतर-107">मन्त्रः</h3>
<p>उ॒र्वश्य॑सि ।</p>
<h4 id="टक-106">टीका</h4>
<p>5अरणी आदत्ते अधरोत्तरौ क्रमेण - उर्वश्यस्यायुरसि पुरूरवाः इत्येताभ्याम्, यथाहुः - &lsquo;उर्वशीत्यधरारणिमादत्ते, पुरूरवा इत्युत्तरारणिम्&rsquo; इति ॥ हे अधरारणे उर्वश्यसि । &lsquo;घृतेनाक्ते&rsquo; इत्यादिनिदर्शनात्त्रिलिङ्गोप्यरणिशब्दश्छन्दसि । उरु महान्तमस्याधारत्वेनाश्नुते व्याप्नोतीत्युर्वशी। अश्नुतेः कर्मण्यण्, &lsquo;संज्ञापूर्वको विधिरनित्यः&rsquo; इति वृद्धिर्न क्रियते । यद्वा - परोक्षवृत्त्येदमुच्यते । यथा &lsquo;तं वा एतं षड्डूतं सन्तं । षड्डोतेत्याचर्क्षते परोक्षेण । परोक्षप्रिया इव हि देवाः&rsquo; इति । &lsquo;परादिश्छन्दसि बहुलम्&rsquo; इत्युत्तरपदाद्युदात्तत्वम् ॥</p>
<h3 id="मनतर-108">मन्त्रः</h3>
<p>आ॒युर॑सि पु॒रू॒रवाः॑ ।</p>
<h4 id="टक-107">टीका</h4>
<p>6अथोत्तरारणिमादत्ते - आयुरसीति ॥ एति विश्वं क्षणेन कर्मणा इत्यायुः । आयन्ते प्राप्यन्तेभिमतानीति वा आयुः अग्निरुच्यते । &lsquo;छन्दसीणः&rsquo; इत्युण्प्रत्ययः । तद्वती उत्तरारणिः आयुरुच्यते, &lsquo;आत्मा वै पुत्रनामासि&rsquo; इति पितापुत्रयोरभेदेन निर्देष्टुं शक्यत्वात् । उर्वशीपुरूरवसोः आयुर्नाम पुत्रो बभूव, तद्रूपेणारण्योरग्निस्स्वरूपेण वा क्रियते । तत्राधरारणिरुर्वशी माता, उत्तरारणिः पुरूरवाः पिता, अग्निरायुः पुत्र इति । &lsquo;उर्वश्यस्यायुरसीत्याह मिथुनत्वाय&rsquo; `इति ब्राह्मणम् । तस्मात्पितापुत्रयोरैकशब्द्यम् । यद्वा - ईयतेनयाग्निरित्यायुः उत्तरारणिरग्नेरानयनहेतुरिति यावत् । तादृशी त्वमसि हे उत्तरारणे । अपि च - पुरूरवाः पुरु बहु राति मन्थनवेलायां शब्दं करोतीति पुरूरवाः । पुरुपूर्वाद्रातेरसुनि उपपदस्य दीर्घत्वं निपात्यते पुरूरवा इति, कृदुत्तरपदप्रकृतिस्वरत्वम् । &lsquo;परादिश्छन्दसि बहुलम्&rsquo; इति वा उत्तरपदाद्युदात्तत्वम् ॥</p>
<h3 id="मनतर-109">मन्त्रः</h3>
<p>घृ॒तेना॒क्ते वृष॑णन्दधाथाम् ।</p>
<h4 id="टक-108">टीका</h4>
<p>7आज्यस्थाल्यामरणी समनक्ति - घृतेनेति त्रिष्टुभैकपदया ॥ घृतेनाक्ते । घृ क्षरणे । वृषणं वर्षितारं कामानां अग्निं वृष्टिप्रदं वा दधाथां धारयतं धत्तं वा । &lsquo;वृषणं ह्येते दधाते ये अग्निम्&rsquo; `इति ब्राह्मणम् । पूर्ववद्दीर्घाभावः ॥</p>
<h3 id="मनतर-110">मन्त्रः</h3>
<p>[संयुक्तमन्त्रः -गाय॒त्रञ्छन्दोऽनु॒ प्र जा॑यस्व॒ त्रैष्टु॑भ॒ञ्जाग॑त॒ञ्छन्दोऽनु॒ प्रजा॑यस्व  ]</p>
<p>गा॒य॒त्रञ्छन्दोऽनु॒ प्र जा॑यस्व ।</p>
<h4 id="टक-109">टीका</h4>
<p>8-10प्रजातीर्वाचयते - गायत्रमिति ॥ हे अग्ने मथ्यमानस्त्वं गायत्रं छन्दोनुप्रजायस्व, गायत्रं हि छन्दोनूच्यमानं श्रुत्वा त्वं जायसे । &lsquo;अनुर्लक्षणे&rsquo; इत्यनोः कर्मप्रवचनीयत्वं, यथा &lsquo;शाकल्यस्यसंहितामनुप्रावर्षत्&rsquo; इति । &lsquo;छन्दोभिरेवैनं प्रजनयति&rsquo; `इति ब्राह्मणम् ।</p>
<h3 id="मनतर-111">मन्त्रः</h3>
<p>त्रैष्टु॑भम् [छन्दोऽनु॒ प्रजा॑यस्व ]।<br>
जाग॑त॒ञ्छन्दोऽनु॒ प्र जा॑यस्व ।</p>
<h4 id="टक-110">टीका</h4>
<p>एवं त्रैष्टुभं छन्दोनुप्रजायस्वेत्यनुषज्यते । अत्र &lsquo;छन्दसः प्रत्ययविधाने नपुंसके स्वार्थ उपसङ्ख्यानम्&rsquo; इति स्वार्थे प्रत्ययः । तत्र गायत्रशब्दात्प्राग्दीव्यतोण्, इतराभ्यामुत्सादित्वादञ्, &lsquo;उपसङ्ख्यानम्&rsquo; इति प्राग्दीव्यतीयत्वात् ॥</p>
<h3 id="मनतर-112">मन्त्रः</h3>
<p>[संयुक्तमन्त्रः - भव॑तं [12] न॒स्सम॑नसौ॒ समो॑कसावरे॒पसौ᳚ ।  मा य॒ज्ञꣳ हिꣳ॑सिष्ट॒म्मा य॒ज्ञप॑तिञ्जातवेदसौ शि॒वौ भ॑वतम॒द्य नः॑ ॥ ]</p>
<p>भव॑तं न॒स्सम॑नसौ॒ समो॑कसावरे॒पसौ᳚ । +++(वसु-८. अष्ट८,=१६ अक्षराणि - अत्र पञ्चपदानि)+++<br>
मा य॒ज्ञꣳ हिꣳ॑सिष्ट॒म्मा य॒ज्ञप॑तिञ्जातवेदसौ । +++(ऋतु-६ दश १०=१६ अक्षराणि)+++</p>
<h4 id="टक-111">टीका</h4>
<p>11जातमग्निमाहवनीये प्रहरति - भवतन्न इति पङ्क्त्या पञ्चपदया वस्वष्टऋतुदशाक्षरया ॥ योग्निः पुरा भवत्याहवनीये, यश्चेदानीं मथित्वा प्रणीयते, हे तौ द्वावग्नी भवतं भूयास्तं नः अस्माकं समनसौ समानमनस्कौ अविप्रतिपन्नमनस्कौ । &lsquo;समानस्य छन्दसि&rsquo; इति सभावः । समोकसौ सहसमवेतौ समाननिवासाविति यावत् । उच समवाये, सम्पूर्वादसुन्प्रत्ययः, बहुलवचनात्कुत्वम् । समुच्येते इति समोकसौ । &lsquo;गतिकारकयोरपि पूर्वपदप्रकृतिस्वरत्वं च&rsquo; इति पूर्वपदप्रकृतिस्वरत्वम् । यद्वा - सम्शब्दस्य समानार्थवृत्तेर्बहुव्रीहिः । सम्भावौ वा समानस्य छान्दसः । अरेपसौ अपापौ पापाभिनिवेशरहितौ । &lsquo;नञ्सुभ्याम्&rsquo; इत्युत्तरपदान्तोदात्तत्वम् । यस्मादरेपसौ तस्माद्यज्ञमिमं मा हिंसिष्टम् । मा च यज्ञपतिं यजमानम् । &lsquo;पत्यावैश्वर्ये&rsquo; इति पूर्वपदप्रकृतिस्वरत्वम् । हे जातवेदसौ जातप्रज्ञानौ जातधनौ वा । वेत्तेर्विन्दतेर्वा असुन् । यद्वा - जातं विश्वं वित्तो विन्दत इति वा कारकपूर्वादसुन्, पूर्ववत्प्रकृतिस्वरत्वम्, इह तु आष्टमिकमाद्युदात्तत्वम् ।</p>
<h3 id="मनतर-113">मन्त्रः</h3>
<p>शि॒वौ भ॑वतम॒द्य नः॑ ॥</p>
<h4 id="टक-112">टीका</h4>
<p>तादृशौ युवां अद्य अस्मिन्कर्मकाले नः अस्माकं शिवौ शान्तौ भवतम् । &lsquo;सद्यः परुत्&rsquo; इत्यत्र इदमोद्यशब्दो निपात्यते । &lsquo;अग्निः पुरा भवत्यग्निं मथित्वा प्र हरति&rsquo; इत्यादि ब्राह्मणम् ॥</p>
<h3 id="मनतर-114">मन्त्रः</h3>
<p>अ॒ग्नाव॒ग्निश्च॑रति॒ प्रवि॑ष्ट॒ ऋषी॑णाम्पु॒त्त्रो अ॑धिरा॒ज ए॒षः । <br>
स्वा॒हा॒कृत्य॒ ब्रह्म॑णा ते जुहोमि॒ मा दे॒वाना᳚म्मिथु॒या क॑र्भाग॒धेय᳚म् ॥ [13]</p>
<h4 id="टक-113">टीका</h4>
<p>12प्रहृत्य स्रुवेणाभिजुहोति - अग्नावग्निरिति चतुष्पदया त्रिष्टुभा ॥ अग्नौ आहवनीये प्रविष्टो मथित्वा तत्र प्रहृतोयमग्निश्चरति चरतु भक्षयतु इदमाज्यम् । &lsquo;प्रहृत्य जुहोति जातायैवास्मा अन्नमपि दधाति&rsquo; ` इति च ब्राह्मणम् । चरतेः पञ्चमो लकारः । प्रविष्ट इति &lsquo;गतिरनन्तरः&rsquo; इति पूर्वपदप्रकृतिस्वरत्वम् । ऋषयो ज्ञातारः ऋत्विजः । ऋषन्तीती ऋषयः, &lsquo;इगुपधात्कित्&rsquo; इतीन्, वृषादिर्द्रष्टव्यः । तेषां पुत्रः; ते ह्येनं जनयन्ति । अधिराज एषः अधिकं राजत इत्यधिराजः । पचाद्यच्, कृदुत्तरपदप्रकृतिस्वरत्वम् । यद्वा - अव्यारूढो राजा अधिराजः दीप्तिमतामुत्तमः । &lsquo;राजाहस्सखिभ्यष्टच्&rsquo; । स्वाहाकृत्य स्वाहाकारं कृत्वा । यद्वा - स्वाहुतिस्स्वाहेति जुहोतेस्स्वाङुपसृष्टादौणादिको डाप्रत्ययः । ब्रह्मणा मन्त्रेण शोभनामाहुतिं कृत्वा, इमामाज्याहुतिं ते तुम्यं जुहोमीति । स्वाहाशब्दस्योर्यादित्वाद्गतिसंज्ञा । गतिसमासे कृदुत्तरपदप्रकृतिस्वरत्वम् ।<br>
यद्वा - ब्रह्म बृहत् इदमाज्यं जुहोमि । &lsquo;तृतीया च होश्छन्दसि&rsquo; इति तृतीया । त्वं च तथा हुतस्सन् देवानां भागधेयं भागं मिथुया मा कः मिथ्या मा कः मा कार्षीः; मिथ्याकरर्ण स्तेयम् । &lsquo;मन्त्रे घस&rsquo; इत्यादिना च्लेर्लुक् । &lsquo;भागरूपनामभ्यो धेयः&rsquo; इति स्वार्थे धेयप्रत्ययः । यद्वा - मिथःकरणं मिधुयाकरणं परस्परसङ्करो भागानां, यथा वायव्यमिन्द्राय प्रदीयते, तथा ऐन्द्रं वायव इति, तथा मा कार्षीः । &lsquo;अव्ययादाप्सुपः&rsquo; इति लुकं बाधित्वा &lsquo;सुपां सुलुक्&rsquo; इत्यादिना विभक्तेर्याजादेशः ॥</p>
<p>इति तृतीये सप्तमोनुवाकः ॥</p>
<h2 id="अनवक-८-उपकतगनषमयपशवशसनम-पश-सजञपनम">अनुवाकः ८ (उपाकृताग्नीषोमीयपशुविशसनम् )पशोः संज्ञपनम्</h2>
<h3 id="मनतर-115">मन्त्रः</h3>
<p>आ द॑दे ।</p>
<h4 id="टक-114">टीका</h4>
<p>1अथ पशुरशनामादत्ते - आ दद इति ॥ गृह्नामीत्यर्थः । अस्य शेषभूतस्सावित्रो &lsquo;देवस्य त्वा&rsquo; इत्यादिना व्याख्यात एव ॥</p>
<h3 id="मनतर-116">मन्त्रः</h3>
<p>ऋ॒तस्य॑ त्वा देवहवि॒ᳶ पाशे॒नाऽऽर॑भे ।</p>
<h4 id="टक-115">टीका</h4>
<p>2तया अक्ष्णया पशुमभिनिदधाति - ऋतस्य त्वेति ॥ हे देवहविः देवानां हविर्भूत पशो, ऋतस्य सत्यस्य यज्ञस्य वा पाशेन बन्धिकयानया रशनया त्वामालभे बध्नामि । यद्वा - ऋतस्य यज्ञस्यार्थाय त्वां पाशेन बध्नामि । &lsquo;सत्यं वा ऋतम्&rsquo; इत्यादि ब्राह्मणम्, &lsquo;अक्ष्णया परि हरति&rsquo; इत्यादि च ॥</p>
<h3 id="मनतर-117">मन्त्रः</h3>
<p>धर्‌षा॒ मानु॑षान्  ।</p>
<h4 id="टक-116">टीका</h4>
<p>3तेन यूपे पशुं नियुनक्ति - धर्षा मानुषानिति ॥ मनुष्येभ्य आगता उपद्रवा मानुषाः । अत्र &lsquo;हलस्तद्धितस्य&rsquo; इति यलोपः, वृषादित्वादाद्युदात्तत्वम् । उत्सादिर्वा द्रष्टव्यः । तान् धर्ष अभिभव यागसाधनत्वेन देवत्वप्राप्त्या मानुषोपद्रवरहितो भवेत्यर्थः । धृष प्रसहने, चौरादिक उदात्तेदाधृषीयः । प्रसहनमभिभवः । &lsquo;द्व्यचोतस्तिङः&rsquo; इति संहितायां दीर्घत्वम् । यद्वा - मनुष्या एव मानुषाः । &lsquo;मनोर्जातौ&rsquo; इत्यञ् । तान् धर्ष देवत्वप्राप्त्यैव ॥</p>
<h3 id="मनतर-118">मन्त्रः</h3>
<p>[संयुक्तमन्त्रः - अ॒द्भ्यस्त्वौष॑धीभ्य॒ᳶ प्रोख्षा᳚मि ।]</p>
<p>अ॒द्भ्यस्त्वा᳚ +++(प्रोख्षा᳚मि )+++।</p>
<p>ओष॑धीभ्यः +++(त्वा)+++प्रोख्षा᳚मि ।</p>
<h4 id="टक-117">टीका</h4>
<p>4पशुं प्रोक्षति - अद्भ्यस्त्वेति ॥ तादर्थ्ये चतुर्थी, आप ओषधयश्च भूयासुरित्येवमथर्म् । हे पशो त्वां प्रोक्षामि प्रकर्षेण सिञ्चामि । पशोरपामोषधीनां कार्यत्वात्कार्यकारणयोश्चाभिन्नत्वात् कार्यभूतपशुप्रोक्षणेन तत्कारणानां सिद्धिरिति भावः । ' अद्भ्यो ह्येष ओषधीभ्यस्सम्भवति यत्पशुः&rsquo; ` इति च ब्राह्मणम् । यद्वा - अद्भ्य ओषधीभ्यश्च जातं त्वां प्रोक्षामि; कारणेन हि कार्याणां शुद्धिः । पवित्रेणोत्पूतत्वादोषधिसम्बन्धोप्यस्ति । &lsquo;ऊडिदम्&rsquo; इत्यादिना अद्भ्यः परस्या विभक्तेरुदात्तत्वम् । ओषधिशब्दस्य दासीभारादित्वार्त्पूवपदप्रकृतिस्वरत्वम् । ओषशब्दो घञन्त आद्युदात्तः ॥</p>
<h3 id="मनतर-119">मन्त्रः</h3>
<p>अ॒पाम्पे॒रुर॑सि ।</p>
<h4 id="टक-118">टीका</h4>
<p>5पाययति - अपां पेरुरसीति ॥ हे पशो अपां पेरु पातासि त्वं, ततः इमाः पिबेति गम्यते । यद्वा - असीति पञ्चमो लकारः, अपां पाता भव । पूर्ववदद्भ्योविभक्तेरुदात्तत्वम् । पा पाने, &lsquo;मापो रुरिच्च&rsquo; इति पिबतेरुप्रत्ययः इकारश्च, पेरुः । &lsquo;एष ह्यपां पाता&rsquo; इत्यादि ब्राह्मणं । पानेन चान्तश्शुद्धिः क्रियते । &lsquo;पाययत्यन्तरत एवैनम्मेध्यं करोति&rsquo; ` इति च ब्राह्मणम् ॥</p>
<h3 id="मनतर-120">मन्त्रः</h3>
<p>स्वा॒त्तञ्चि॒त् सदे॑वꣳ ह॒व्यम् ..<br>
आपो॑ देेवी॒स्स्वद॑तैनम् ।</p>
<h4 id="टक-119">टीका</h4>
<p>6अधस्तादुपोक्षति - स्वात्तमिति द्विपदया गायत्र्या ॥ स्वात्तमास्वाद्यमानं स्वादुभूतमित्यर्थः । स्वाद आस्वादने । &lsquo;आदितश्च&rsquo; इति चकारस्यानुक्तसमुच्चयार्थत्वादाश्वस्तादिवदिडाभावः । चिदित्यप्यर्थे, एवार्थे वा; पूर्वमेव स्वादुं सन्तमेनं हव्यं पशुं स्वदत आस्वादयत स्वादुतमं कुरुत । ष्वद स्वर्द आस्वादने अनुदात्तेत्, तस्मात् ण्यन्ताल्लोटि &lsquo;बहुलं सज्ञाछन्दसोः&rsquo; इति णेर्लुक् । &lsquo;अणावकर्मकात्&rsquo; इति परस्मैपदम्, स्वदमानस्य पशोश्चित्तवत्त्वात् । &lsquo;स्वदयत्येवैनम्&rsquo; ` इति च ब्राह्मणम् ।</p>
<p>हे आपो देवीः देव्यः । &lsquo;वा छन्दसि&rsquo; इति पूर्वसवर्णदीर्घत्वम् । अत्र आप इति पादादित्वान्न निहन्यते, षाष्ठिकमामन्त्रिताद्युदात्तत्वं प्रवर्तते । &lsquo;विभाषितं विशेषवचने बहुवचनम्&rsquo; इति तस्याविद्यमानत्वनिषेधाद्देवीरिति निहन्यते । &lsquo;आमन्त्रितं पूर्वमविद्यमानवत्&rsquo; इति तयोर्द्वयोरप्यविद्यमानत्वेन पादादिभूतं स्वदतेति तिङन्तं न निहन्यते । एनादेशोनुदात्त एव ।</p>
<p>हव्यं पशुर्विशेष्यते - सदेवं देवसहितं देवाधिष्ठितम् । &lsquo;तेन सहेति तुल्ययोगे&rsquo; इति बहुव्रीहिः, &lsquo;वोपसर्जनस्य&rsquo; इति सभावः । सदेवत्वस्यानाशासनीयत्वात् तेन &lsquo;प्रकृत्याशिष्यगोवत्सहल&rsquo; इति प्रकृतिभावाभावः । पुनश्च विशेष्यते - हव्यं हविर्भूतम् । जुहोतेः &lsquo;अचो यत्&rsquo; इति यत्, उञ्छादिर्द्रष्टव्यः । यद्वा - हवमर्हतीति हव्यं । &lsquo;छन्दसि च&rsquo; इति यत्प्रत्ययः ॥</p>
<h3 id="मनतर-121">मन्त्रः</h3>
<p>[ संयुक्तमन्त्रः - सन्ते᳚ प्रा॒णो वा॒युना॑ गच्छता॒ꣳ॒ सँय्यज॑त्रै॒रङ्गा॑नि॒ सँय्य॒ज्ञप॑तिरा॒शिषा॑ ]</p>
<ul>
<li>सन्ते᳚ प्रा॒णो वा॒युना॑
गच्छताम् ।+++(११ अक्षराणि)+++ ।<br>
सँय्यज॑त्रै॒रङ्गा॑नि +++(७)+++ ।<br>
सँय्य॒ज्ञप॑तिरा॒शिषा॑ +++(८)+++।
<ul>
<li>( द्वादश१२, वसु ८, अष्ट ८ अक्षराणि इति भाष्ये । अत्र न्यूनाक्षराणि सन्ति )</li>
</ul>
</li>
</ul>
<p>सन्ते᳚ प्रा॒णो वा॒युना॑ गच्छताम् ।</p>
<h4 id="टक-120">टीका</h4>
<p>7जुह्वा पशुं समनक्ति ललाटे ककुदि श्रोण्यां च – सन्ते प्राण इति पुरउष्णिहा त्रिपदया द्वादशवस्वष्टाक्षरया ॥ तत्र ललाटे समनक्ति - सन्ते प्राणो वायुना गच्छतामिति । हे पशो त्वदीयः प्राणो वायुः वायुना वरिष्ठेन भूतात्मना सह सङ्गच्छतामेकीभवतु । &lsquo;समोगमृच्छि&rsquo; इत्यात्मनेपदम् । &lsquo;वायुदेवत्यो वै&rsquo; इत्यादि ब्राह्मणम् ॥</p>
<h3 id="मनतर-122">मन्त्रः</h3>
<p>सँय्यज॑त्रै॒रङ्गा॑नि +++(गच्छताम्)+++।</p>
<h4 id="टक-121">टीका</h4>
<p>8ककुदि समनक्ति - सं यजत्रैरिति ॥ त्वदीयान्यङ्गानि हृदयादीनि यजत्रैर्यागैस्सङ्गच्छन्तां यागसाधनानि भवन्तु । यद्वा - यागसाधनैस्सङ्गच्छन्तां यागसाधनमध्ये वर्तन्ताम् । गच्छन्तामिति लौकिको वाक्यशेषः, अनुषङ्गस्याभावात् । &lsquo;अमिनक्षियजिवधिपतिभ्योऽत्रन्&rsquo; इति यजेरत्रन्प्रत्ययः । &lsquo;विश्वरूपो वै त्वाष्ट्र उपारिष्टात् पशुमभ्यवमीत्&rsquo; इत्यादि ब्राह्मणम् ॥</p>
<h3 id="मनतर-123">मन्त्रः</h3>
<p>सँय्य॒ज्ञप॑तिरा॒शिषा॑ +++(गच्छताम्)+++।</p>
<h4 id="टक-122">टीका</h4>
<p>9दक्षिणस्यां श्रोण्यां समनक्ति - सं यज्ञपतिरिति ॥ यज्ञपतिर्यजमान आशिषा प्रार्थनापदेन सङ्गच्छताम् । लौकिक एव वाक्यशेषः, लोकिकेन बहुवचनेन वैदिकस्य व्यवहितत्वात् । &lsquo;पत्यावैश्वर्य&rsquo; इति यज्ञपतिशब्दे पूर्वपदस्य प्रकृतिस्वरत्वम् । आङ्पूर्वाच्छासेः क्विपि इत्वे कृदुत्तरपदप्रकृतिस्वरत्वम् ॥</p>
<h3 id="मनतर-124">मन्त्रः</h3>
<p>घृ॒तेना॒क्तौ प॒शुन्त्रा॑येथाः ।</p>
<h4 id="टक-123">टीका</h4>
<p>10स्वधितिं स्वरुं च जुह्वामङ्क्त्वा ताभ्यां पशुं समनक्ति - घृतेनेति ॥ हे स्वरो स्वधिते घृतेन प्रयाजशेषेणानेन अक्तौ सन्तौ पशुं त्रायेथाम् समञ्जनेन रक्षतम् । &lsquo;वज्रो वै स्वधितिर्वज्रो यूपशकलः&rsquo; इत्यादि ब्राह्मणम् ॥</p>
<h3 id="मनतर-125">मन्त्रः</h3>
<p>[संयुक्तमन्त्रः - रेव॑तीर्य॒ज्ञप॑तिम्प्रिय॒धाऽऽवि॑श॒तोरो॑ अन्तरिख्ष स॒जूर्दे॒वेन॑ [14] वाते॑ना॒ऽस्य ह॒विष॒स्त्मना॑ यज॒ सम॑स्य त॒नुवा॑ भव॒ वर्‌षी॑यो॒ वर्‌षी॑यसि य॒ज्ञे य॒ज्ञप॑तिन्धाः]</p>
<p>रेव॑तीर्य॒ज्ञप॑तिम्प्रिय॒धाऽऽवि॑शत ।</p>
<h4 id="टक-124">टीका</h4>
<p>11पशुमुदञ्चन्नीयमानमनुमन्त्रयते - रेवतीर्यज्ञपतिमिति यजुरादिकया उरो अन्तरिक्षेति पञ्चपदया रुद्रेशवसुमुनिस्वराक्षरया ॥ क्षीरादिरयिमन्तः पशवो रेवतिशब्देनोच्यन्ते । &lsquo;पशवो वै रेवतीः&rsquo; ` इति च ब्राह्मणम् । &lsquo;रयेर्मतौ बहुलम्&rsquo; इति सम्प्रसारणम्, &lsquo;संज्ञायाम्&rsquo; इति मतुपो वत्वम्, &lsquo;वा छन्दसि&rsquo; इति पूर्वसवर्णदीर्घत्वम्, आमन्त्रिताद्युदात्तत्वम् । अवयवेषु समुदायशब्दस्तद्धर्मश्चोपचर्यते ।<br>
हे रेवतीः रयिमन्तः पश्ववयवाः, यज्ञपतिं  यजमानं, प्रियधा प्रियं धारयन्त्य आविशत यजमानस्य यागसिद्ध्यर्थं अवदानात्मना प्रीतिपूर्वकं तिष्ठत । प्रियं दधातीति दधातेः &lsquo;आतेनुपसर्गे कः&rsquo; इति कः, टाप्, कृदुत्तरपदप्रकृतिस्वरत्वम्, &lsquo;सुपां सुलुक्&rsquo; इति जसो लुक् । यद्वा - प्रियधा प्रियस्य धारणेन आविशत प्रियं धारयित्वैव यजमाने तिष्ठत । प्रियस्य धानं प्रियधा । तृतीयैकवचने आतो लोपे उदात्तनिवृत्तिस्वरत्वम् ।<br>
यद्वा - व्यत्ययेन असङ्ख्याया अपि विधार्थे धाप्रत्ययः । प्रियप्रकारेणेत्यर्थः । यज्ञदेवता वा यज्ञपतिस्तां प्रीतिर्पूवकं भक्ष्यत्वेन सयुग्भावेन वा आविशत ।<br>
यद्वा - सर्वे पशव उच्यन्ते - वयमस्माकमेको हन्तुं नीयत इति उद्वेगं मा कार्ष्ट । यजमानस्योपभोगाय प्रीतिपूर्वकं तस्मिन्वर्तध्वम् ।</p>
<p>उरो॑ अन्तरिख्ष स॒जूर्दे॒वेन॑ +++(रुद्र -११ अक्षराणि)+++ । +++(उरो, अन्तरिख्ष, सजूः, देवेन वातेन इति पञ्चपदानि)+++..<br>
वाते॑ना॒ऽस्य ह॒विष॒स्त्मना॑ यज +++( ईश- ११ अक्षराणि)+++</p>
<h4 id="टक-125">टीका</h4>
<p>अन्तरिक्षशब्देन पशोस्सुषिराणि श्रोत्रादीनीन्द्रियाण्युच्यन्ते; समुदायापेक्षमेकवचनम् ।  हे उरो विस्तीर्ण अन्तरिक्ष श्रोत्रादीन्द्रियसमुदाय त्वं सजूः समानप्रीतिर्भूत्वा । &lsquo;समानस्य छन्दसि&rsquo; इति सभावः, &lsquo;ससजुषोः&rsquo; इति रुत्वम्, &lsquo;त्रिचक्रादीनामन्तः&rsquo; इत्युत्तरपदान्तोदात्तत्वम् । केन सजूः? देवेन दीप्तिमता वातेन पशुप्रायेन ।</p>
<p>किञ्च – त्मना आत्मना पशुक्षेत्रज्ञेन च सजूः । &lsquo;मन्त्रेष्वाङ्यादेरात्मनः&rsquo; इत्याकारलोपः । एवमाभ्यामपि सह त्वं समानप्रीतिर्भूत्वास्य हविषो यज इदं पश्वात्मकं हविर्देहि यागार्थमिदानीं सर्वेपि यूयमनुजानीतेत्यर्थः । &lsquo;क्रियाग्रहणं कर्तव्यम्&rsquo; इति कर्मणस्सम्प्रदानत्वात् &lsquo;चतुर्थ्यर्थे बहुलम् छन्दसि&rsquo; इति षष्ठी । यजतिर्दानकर्मा ।</p>
<p>उरो इति पादादित्वान्निघाताभावे षाष्ठिकमामन्त्रिताद्युदात्तत्वम् । &lsquo;नामन्त्रिते समानाधिकरणे&rsquo; इति तस्याविद्यमानवत्त्वनिषेधात्परमामन्त्रितं निहन्यते ।</p>
<h3 id="मनतर-126">मन्त्रः</h3>
<p>सम॑स्य त॒नुवा॑ भव +++(वसु ८ अक्षराणि)+++।</p>
<h4 id="टक-126">टीका</h4>
<p>किञ्च - अस्य पशोस्तन्वा शरीरेण सम्भव संयुजस्व । देवभूयस्याप्यस्य पशोश्शरीरं मा हिंसीः ।</p>
<p>वर्‌षी॑यो॒ +++(मुनि ३अक्षराणि)+++
वर्‌षी॑यसि य॒ज्ञे य॒ज्ञप॑तिन्धाः । +++(स्वर ११  अक्षराणि)+++</p>
<h4 id="टक-127">टीका</h4>
<p>अपि च - हे वर्षीयः प्रवृद्धतरश्रोत्रादीन्द्रियसमुदाय वर्षीयसि प्रवृद्धतरे यज्ञे यज्ञपतिं यजमानं धाः धारय अविघ्नेन स्थापय । हविष्यमस्य अनुभावय शीघ्रं यज्ञं निर्वर्तय । यद्वा - यज्ञफले स्थापय यागसाधनद्वारेण यनमानं यज्ञफलभाजं कुरु ।<br>
अथवा - अस्य हविषो यजेति पूर्वं हविषः प्रार्थना कृता, अधुना तदेव हविरुच्यते - हे हविः अस्य पशोस्तन्वा सम्भव पौष्कल्येन सम्पद्यस्व । पुनरपि तदेवामन्त्र्यते - हे वर्षीयो हविः वर्षीयसि यज्ञे यागसाधनद्वारेण यज्ञपतिमविघ्नेन स्थापय । धा इति दधाटेर्लेटि, &lsquo;बहुलं छन्दसि&rsquo; इति शपो लुक्, &lsquo;इतश्च लोपः परस्मैपदेषु&rsquo; इतीकारलोपः । तनुवेति &lsquo;तन्वादीनां छन्दसि बहुळम्&rsquo; इत्युवङादेशः । यज्ञपतिशब्द उक्तस्वरः ॥</p>
<h3 id="मनतर-127">मन्त्रः</h3>
<p>पृ॒थि॒व्यास्स॒म्पृच॑ᳶ पाहि ।</p>
<h4 id="टक-128">टीका</h4>
<p>12 पशुनिहननस्थाने निहन्यमानाय बर्हिरुपास्यति - पृथिव्या इति ॥ प्रस्तरनिधाने व्याख्यातम् । अत्रैवं वा - पृथिवीसम्पर्कदोषात्पशुं रक्षेति । &lsquo;पृथिव्यास्सम्पृचः पाहीति बर्हिरुपास्यत्यस्कन्दायास्कन्नꣳहि तद्यद्बर्हिषि स्कन्दति&rsquo; ` इति च ब्राह्मणम् । यद्वा - पृथिवीसाम्पर्कादन्यान्पशून्रक्षेति ॥</p>
<ul>
<li>[ प्रस्तरं निदधाति - पृथिव्या इति ॥ ङीष उदात्तत्वात् &lsquo;उदात्तयणो हल्पूर्वात्&rsquo; (पा.सू. 6.1.174) इति विभक्तेरुदात्तत्वम् । संपृचन्तीति संपृचः । &lsquo;क्विप्च&rsquo; (पा.सू. 3.2.76) इति क्विप् । कृदुत्तरपदप्रकृतिस्वरत्वम् (पा.सू. 6.2.139) । नित्यसमासत्वाद्विभक्तिस्वराभावः । पृथिवीसम्पृक्तानस्मान्पाहि । दिविष्ठस्त्वम्, उपरि निधानात् ॥]</li>
</ul>
<h3 id="मनतर-128">मन्त्रः</h3>
<p>नम॑स्त आतान ।</p>
<h4 id="टक-129">टीका</h4>
<p>13पत्नीमादित्यमुदीक्षयति - नमस्त आतानेति ॥ हे आतान आदिव्य तुभ्यं नम इदमस्तु । आतन्वन्ति विस्तारयान्ति विश्वं जगदित्यातानाः आदित्यरश्मयः । &lsquo;आदित्यस्य वै रश्मय आतानास्तेभ्य एव नमस्करोति&rsquo; `इति ब्राह्मणम् । &lsquo;पश्चाल्लोका वा एषा प्राच्युदानयिते यत्पत्नी&rsquo; इति च । तनोतेराङ्पूर्वात्पचाद्यच् । यद्वा - आतन्यन्ते विस्तार्यन्ते भास्करेणेत्यातानाः रश्मयः । कर्मणि घञ्, थाथादिस्वरेणोत्तरपदान्तोदात्तत्वम् । अत्र तु तद्वानादित्य एवातान इत्युच्यते ॥</p>
<h3 id="मनतर-129">मन्त्रः</h3>
<p>अ॒न॒र्वा प्रेहि॑ ।</p>
<h4 id="टक-130">टीका</h4>
<p>14प्राचीमुदानयन्वाचयति - अनर्वा प्रेहीति ॥ कुत्सितमरणं गमनमर्वा; &lsquo;भ्रातृव्यो वा अर्वा&rsquo; ` इति च ब्राह्मणम् । &lsquo;अवद्यावमाधमार्वरेफाः कुत्सिते&rsquo; इत्यर्तेः कनिन् प्रययोर्वादेशश्च निपात्यते तद्रहित अनर्वा । बहुव्रीहौ &lsquo;नञ्सुभ्याम्&rsquo; इत्युत्तरपदान्तोदात्तत्वम् । यस्मात्त्वमनर्वा अनवद्या सदा भर्तुर्वशंगता तस्मात्प्रेहि प्राचीं गच्छ, प्राच्यां हि स्वर्गो लोकः । प्रशब्देन प्राक्त्वं द्योत्यते, यथा &lsquo;प्रेयमगात्&rsquo; इति ।</p>
<h3 id="मनतर-130">मन्त्रः</h3>
<p>घृ॒तस्य॑ कु॒ल्यामनु॑ ।</p>
<h4 id="टक-131">टीका</h4>
<p>अधुना परमसुखस्वरूपस्वर्गप्राप्तिहेतुत्वं गमनस्याह - घृतस्य कुल्यामन्विति । घृतकुल्योपलक्षितस्वर्गाख्यस्थानविशेषो घृतकुल्याशब्देनोच्यते, तामनुगच्छ तत्र गच्छेत्यर्थः । अनोर्लक्षणे कर्मप्रवचनीयत्वम् ।</p>
<h3 id="मनतर-131">मन्त्रः</h3>
<p>स॒ह प्र॒जया॑ स॒ह  रा॒यस्पोषे॑ण  ।</p>
<h4 id="टक-132">टीका</h4>
<p>किमेकाकिनी सती? । नेत्याह - सह प्रजया सह रायस्पोषेण गच्छ । यद्वा - किं केवलं घृतकुल्योपलक्षितं स्थानमेव प्राप्यते? नेत्याह – सह प्रजया सह रायस्पोषेण प्रजां धनपोषं च प्राप्नुहीति । प्रजाशब्दः कृदुत्तरपदप्रकृतिस्वरेणान्तोदात्तः ॥ &lsquo;ऊडिदम्&rsquo; इति रैशब्दात्परस्या विभक्तेरुदात्तत्वम् ॥</p>
<h3 id="मनतर-132">मन्त्रः</h3>
<p>आपो॑ देवीश्शुद्धायुवश्शु॒द्धा यू॒यन्दे॒वाꣳ ऊ᳚ड्ढ्वम् ।+++( अत्र विद्युन्माला इति व्याख्याने- मो मो गो गो इति तल्लक्षणम् । अत्र  तल्लक्षणं न स्पष्टम् ।श्रद्धा युवम् इत्यत्र यू इति दीर्धेण भवितव्यमिति भाति । द्वितीयार्धे लक्षणं कथम् ?-विचारणीयोयं भागः)+++<br>
शु॒द्धा व॒यम्परि॑विष्टाᳶ परिवे॒ष्टारो॑ वो भूयास्म ॥ [15]</p>
<h4 id="टक-133">टीका</h4>
<p>15अपोवेक्षमाणां पत्नीं वाचयति - आपो देवीरिति चतुष्पदयानुष्टुभा विद्युन्मालया ॥ हे आपो देवीः देव्यः । &lsquo;वा छन्दसि&rsquo; इति &lsquo;पूर्वसवर्णदीर्घत्वम् । शुद्धायुवः शुद्धा आपः शुद्धान् देशकालादीनिच्छन्ति आत्मनः परेषां वा । &lsquo;छन्दसि परेच्छायामपि&rsquo; इति क्यच्, &lsquo;नच्छन्दस्यपुत्रस्य&rsquo; इतीत्वप्रतिषेधे &lsquo;अकृत्सार्वधातुकयोः&rsquo; इति दीर्घः, &lsquo;क्याच्छन्दसि&rsquo; इत्युप्रत्ययः, &lsquo;जसादिषु वा वचनं प्राङ्णौ चङ्युपधाया&rsquo; इति &lsquo;जसि च&rsquo; इति गुणो न क्रियते ।<br>
अथवा - अब्जातेश्शुद्धायुरिति संज्ञा, व्युत्पत्तिमात्रं तु क्रियते । तत्र &lsquo;अप्राणिजातेश्चारज्ज्वादीनाम्&rsquo; इत्यूङ्प्रत्ययः, &lsquo;तन्वादीनां छन्दसि&rsquo; इत्युवङ्, &lsquo;विभाषितं विशेषवचने बहुवचनम्&rsquo; इति आप इत्यस्यामन्त्रितस्याविद्यमानत्त्वनिषेधात्परमामन्त्रितद्वयं निहन्यते । शुद्धास्स्वयमपि सर्वदा शुद्धाः यूयं देवान् पशोर्वागादीनीन्द्रियाणि ऊढ्वं प्रापयध्वं स्वकारणस्थानं प्रापयत ।<br>
यद्वा - इमं पशुं देवान् ऊढ्वं वाघयत प्रापयत, यथा देवा भूजन्ते तथा कुरुत । वहतिस्स्वरितेत्, तस्माण्ण्यन्ताल्लेटि &lsquo;बहुलं संज्ञाछन्दसोः&rsquo; इति णिलुक्, &lsquo;बहुलं छन्दसि&rsquo; इति शपो लुक्, ङित्यपि बहुलवचनात् वच्यादिना सम्प्रसारणम्, ढत्वादि, &lsquo;ढ्रलोपे पूर्वस्य दीर्घोऽणः&rsquo; इति दीर्घत्वम् ।<br>
यद्वा - ऊहतेरनुदात्तेतः प्राप्तिकर्मणो लोटि पूर्ववच्छपो लुक् । यद्वा - देवान्प्राति ऊढ्वं यथेमं पशुं देवा भुञ्जते तथा ऊढ्वं यतध्वमिति यावत् । अत्र देवानित्यत्र नकारस्य संहितायां &lsquo;आतोऽटि नित्यं&rsquo; इति रुत्वम्, &lsquo;अत्रानुनासिकः पूर्वस्य तु वा&rsquo; इत्यनुनासिकः, &lsquo;अनुनासिकात्परोनुस्वारः&rsquo; । वयमपि युष्माभिः परिविष्टास्सर्वतोनुप्रविष्टाः अत एव शुद्धाः युष्मदवेक्षणादियोग्याः वः युष्माकं परिवेष्टारः सर्वतः परिवेष्टारो भूयास्म अवेक्षणादिना । &lsquo;गतिरनन्तरः&rsquo; इति परिशब्दे पूर्वपदप्रकृतिस्वरत्वम् । परिवेष्टृशब्दे कृदुत्तरपदप्रकृतिस्वरत्वम् ॥</p>
<p>इति तृतीये अष्टमोनुवाकः ॥</p>
<h2 id="अनवक-९-पश-परणनमपययनम-वपयग">अनुवाकः ९ पशोः प्राणानामाप्यायनम्, वपायागः</h2>
<p>ृ</p>
<h3 id="मनतर-133">मन्त्रः</h3>
<p>वाक्त॒ आ प्या॑यताम् ।</p>
<h4 id="टक-134">टीका</h4>
<p>1पत्नी अनुर्पूवं पशोः प्राणानाप्याययति । तत्र वाचमाप्याययति - वाक्त इति ॥ हे पशो त्वदीया वाक् वाक्स्थानं आप्यायतां शुध्यतु; बुद्धिहेतौ शुद्धौ प्यायतिर्लक्षणया वर्तते । यद्वा - जननान्तरे देवत्वं गतस्य वा तव वाक् वर्धताम् । &lsquo;पशोर्वा आलब्धस्य प्राणान्&rsquo; इत्यादि ब्राह्मणम् ॥</p>
<h3 id="मनतर-134">मन्त्रः</h3>
<p>प्रा॒णस्त॒ आ प्या॑यताम्।</p>
<h4 id="टक-135">टीका</h4>
<p>2प्राणानाप्याययति - प्राणस्त इति ॥ स्पष्टम् । थाथादिस्वरेण प्राणशब्दोन्तोदात्तः ॥</p>
<h3 id="मनतर-135">मन्त्रः</h3>
<p>चख्षु॑स्त॒ आ प्या॑यताम् ।</p>
<h4 id="टक-136">टीका</h4>
<p>3चक्षुराप्याययति - चक्षुुस्त इति ॥ गतम् ॥</p>
<h3 id="मनतर-136">मन्त्रः</h3>
<p>श्रोत्र॑न्त॒ आ प्या॑यताम् ।</p>
<h4 id="टक-137">टीका</h4>
<p>4श्नोत्रमाप्याययति - श्रोत्रं त इति ॥ सुबोधम् ॥</p>
<h3 id="मनतर-137">मन्त्रः</h3>
<p>[संयुक्तमन्त्रः- या ते᳚ प्रा॒णाञ्छुग्ज॒गाम॒ या चख्षु॒र्या श्रोत्रँ॒य्यत्ते᳚ क्रू॒रँय्यदास्थि॑त॒न्तत्त॒ आ प्या॑यता॒न्तत्त॑ ए॒तेन॑ शुन्धताम्  ]</p>
<p>या ते᳚ प्रा॒णाञ्छुग्ज॒गाम +++ (पञ्चपदानि- ८ अष्टाक्षराणि च)+++<br>
या चख्षु॒र्या श्रोत्र᳚म् +++ (ऋतु ६ अक्षराणि)+++<br>
यत्ते᳚ क्रू॒रँय्यदास्थि॑तम् +++(वसु ८ अक्षराणि)+++<br>
तत्त॒ आ प्या॑यताम् +++ (षट् ६ अक्षराणि)+++<br>
तत्त॑ ए॒तेन॑ शुन्धताम् +++(अष्ट ८ अक्षराणि)+++  ।।</p>
<h4 id="टक-138">टीका</h4>
<p>5पुनर्वागादीनभिमृशति - या ते प्राणानिति बृहत्या पच्चपदया अष्टर्तुवसुषडष्टाक्षरया ॥ हे पशो त्वदीयान्प्राणान् या शुक् जगाम प्राप या चक्षुर्जगाम या च श्रोत्रं जगाम, यच्च ते क्रूरमस्माभिः कृतम् । किं पुनस्तत्? निकर्तनमेव । यच्चान्यद्रक्षःप्रभृति मांसलोभेन त्वामास्थितं आश्रित्य स्थितम् । &lsquo;गतिरनन्तरः&rsquo; इति पूर्वपदप्रकृतिस्वरत्वम् । तत्ततः । &lsquo;सुपां सुलुक्&rsquo; इति पञ्चम्या लुक् । ततश्शुचः क्रूरादास्थातुश्च त्वदीय प्राणादिकं सर्वमाप्यायतां तस्मादनिष्टरूपान्निर्मुक्तं वर्धताम् । किञ्च – तस्मादेव निर्मुक्तमेतेन प्रक्षालनेन शुन्धतां शुद्धं भवतु । व्यत्ययेनात्मनेपदम् ॥</p>
<h3 id="मनतर-138">मन्त्रः</h3>
<p>नाभि॑स्त॒ आ प्या॑यताम् ।</p>
<h4 id="टक-139">टीका</h4>
<p>6नाभिं सम्मृशति - नाभिस्त इति ॥ गतम् ॥</p>
<h3 id="मनतर-139">मन्त्रः</h3>
<p>पा॒युस्त॒ आ प्या॑यताम् ।</p>
<h4 id="टक-140">टीका</h4>
<p>7पायुं सम्मृशति - पायुस्त इति ॥ गतमेव ॥</p>
<h3 id="मनतर-140">मन्त्रः</h3>
<p>[संयुक्तमन्त्रः - शु॒द्धाश्च॒रित्रा॒श्शम॒द्भ्यः [16] शमोष॑धीभ्य॒श्शम्पृ॑थि॒व्यै ]</p>
<p>शु॒द्धाश्च॒रित्राः᳚ ।<br>
शम॒द्भ्यः ।<br>
शमोष॑धीभ्यः ।<br>
शम्पृ॑थि॒व्यै ।</p>
<h4 id="टक-141">टीका</h4>
<p>8सम्प्रगृह्य पदः प्रक्षाळयति सहैव - शुद्धा इति ॥ चरित्राश्चरणाः । &lsquo;आर्तिलूधूसूखनसहचर इत्रः&rsquo; इतीत्रप्रत्ययः । ते शुद्धाः अनेन क्षाळनेन भवन्त्विति शेषः ।<br>
शं सुखं शान्तिर्वा । शाम्यतेर्विच् । अद्भ्य ओषधीभ्यः पृथिव्याश्च हेतुभ्यः, अस्य पशोश्शं भवत्विति शेषः । तादर्थ्ये वा चतुर्थी, अबाद्यर्थं शमस्त्विति । &lsquo;ऊडिदम्&rsquo; इत्यादिना अद्भ्यो विभक्तेरुदात्तत्वम् । <br>
ओषधिशब्दो दासीभारादिः, &lsquo;ओषधेश्च विभक्तावप्रथमायाम्&rsquo; इति दीर्घः । &lsquo;उदात्तयणो हर्ल्पूवात्&rsquo; इति पृथिव्या विभक्तेरुदात्तत्वम् ॥</p>
<h3 id="मनतर-141">मन्त्रः</h3>
<p>शमहो᳚भ्याम् ।</p>
<h4 id="टक-142">टीका</h4>
<p>9अवशिष्टा दक्षिणतोनुपृष्ठमपो निनयति - शमहोभ्यामिति ॥ अहोभ्याम् अह्ना रात्र्या च हेतुभ्यां पृथिव्याश्शं भवतु । कुत एतत्? तस्या अनन्तरप्रकृतत्वात् । &lsquo;अहोरात्राभ्यामेव पृथिव्यै शुचं शमयति&rsquo; ` इति च ब्राह्मणम् । अहस्सहचरिता रात्रिरप्यहरित्युच्यते, तत एकशेषः । यद्वा - व्यत्ययेन विरूपयोरप्येकशेषः प्रवर्तते । &lsquo;सा प्राणेभ्योधि पृथिवीम्&rsquo; इत्यादि बाह्मणम् ॥</p>
<h3 id="मनतर-142">मन्त्रः</h3>
<p>ओष॑धे॒ त्राय॑स्वैनम् ।</p>
<h4 id="टक-143">टीका</h4>
<p>10वपाग्रहणदेशे प्राचीनाग्रं बर्हिर्निदधाति - ओषधे त्रायस्वैनमिति ॥ व्याख्यातम् ॥</p>
<ul>
<li>[ ऊर्ध्वाग्रं बर्हिरनुच्छ्रयति - ओषध इति ॥ हे ओषधे बर्हिरात्मिके । आमन्त्रिताद्युदात्तत्वम् । एनं यजमानं त्रायस्व रक्ष । स्वधितिव्यवधानमेव रक्षणं बर्हिषा ॥]</li>
</ul>
<h3 id="मनतर-143">मन्त्रः</h3>
<p>स्वधि॑ते॒ मैनꣳ॑ हिꣳसीः ।</p>
<h4 id="टक-144">टीका</h4>
<p>11स्वधितिं निदधाति - स्वधिते मैनं हिंसीरिति ॥ व्याख्यातमेव ॥</p>
<ul>
<li>[ तस्मिन् बर्हिषि स्वधितिं तिर्यञ्चं निदधाति - स्वधित इति ॥ स्वस्मिन् प्रयोजने धितिरवस्थानमस्येति स्वधितिः स्वकार्यसमर्थः । धाञः आकारस्येकारः, बहुव्रीहित्वात्पूर्वपदप्रकृतिस्वरत्वम्, इह त्वामन्त्रिताद्युदात्तत्वम् । हे स्वधिते क्षुर एनं यजमानं मा हिंसीः । हिंसाप्रतिषेधो वप्तुरप्रमादाय॥]</li>
</ul>
<h3 id="मनतर-144">मन्त्रः</h3>
<p>[संयुक्तमन्त्रः - रख्ष॑साम्भा॒गो॑ऽसी॒दम॒हꣳ रख्षो॑ऽध॒मन्तमो॑ नयामि ]</p>
<p>रख्ष॑साम्भा॒गो॑ऽसि।<br>
इ॒दम॒हꣳ रख्षो॑ऽध॒मन्तमो॑ नयामि ।</p>
<h4 id="टक-145">टीका</h4>
<p>12उपाकरणबर्हिषोर्मूलं लोहितेनाङ्क्त्वा इमां दिशं निरस्यति - रक्षसां भागोसीति ॥ रक्षसां भागस्त्वमसि । भागशब्दः &lsquo;कर्षात्वतः&rsquo; इत्यन्तोदात्तः । यत्पुनरिह लोहितभक्षणे व्यापृतं रक्षस्तदिदमधमं निकृष्टं तमो नरकं अहमध्वर्युर्नयामि प्रापयामि ।</p>
<h3 id="मनतर-145">मन्त्रः</h3>
<p>यो᳚ऽस्मान्द्वेष्टि॒ यञ्च॑ व॒यन्द्वि॒ष्म इ॒दमे॑नमध॒मन्तमो॑ नयामि ।</p>
<h4 id="टक-146">टीका</h4>
<p>किञ्च - योस्मान्द्वेष्टि यं च वयं द्विष्मस्तमप्येनं द्वेष्टारं द्वेष्यं च इदमेव प्रसिद्धं अधमं तमो नरकाख्यं नयामि । &lsquo;द्वौ वाव पुरुषौ&rsquo; इत्यादि ब्राह्मणम् ॥</p>
<h3 id="सजञपतसय-पशरवपतखदनम-वपयग">(संज्ञपितस्य पशोर्वपोत्खेदनम् )वपायागः</h3>
<h4 id="मनतर-146">मन्त्रः</h4>
<p>इ॒षे त्वा॑ ।</p>
<h5 id="टक-147">टीका</h5>
<p>13वपामुत्खिदति - इषे त्वेति ॥ इट् अन्नं, यजमानस्यैषणीयत्वात् । &lsquo;इच्छत इव ह्येष यो यजते&rsquo; इत्यादि ब्राह्मणम् ॥ यद्वा - कर्मसिद्धं स्वर्गादिकं कर्मनिर्वृत्तिं वा इच्छतीतीट् यजमानः, तदर्थं तस्याभिमतसिद्ध्यर्थं त्वामुत्खिदामीति शेषः ॥</p>
<h3 id="मनतर-147">मन्त्रः</h3>
<p>घृ॒तेन॑ द्यावापृथिवी॒ प्रोर्ण्वा॑थाम् ।</p>
<h4 id="टक-148">टीका</h4>
<p>14वपया वपाश्रपण्यौ प्रोर्णोति - घृतेनेति ॥ हे द्यावापृथिवी द्यावापृथिव्यौ द्यावम्पृथिव्यात्मके वपाश्रपण्यौ । &lsquo;वा छन्दसि&rsquo; इति पूर्वसवर्णदीर्घत्वम् । द्यावापृथिव्यात्मना वपाश्रपण्यौ स्तूयेते । यद्वा - द्योतनात् द्यौः । दिवेर्डिविप्रत्ययः । पृथुत्वात्पृथिवी । प्रथेष्षिवन्प्रत्ययः । हे इड्र्श्यौ वपाश्रपण्यौ घृतेन स्निग्धत्वाद्घृततुल्यया वपयात्मानं प्रोर्ण्वाथां प्रकर्षेणाच्छादयतम् । यद्वा - घृतेन सलिलेन सर्वं जगत्प्रोर्ण्वाथाम् । अथवा - द्यावापृथिव्यावेवोच्येते । हे द्यावापृथिव्यौ घृतस्थानीयया वपया वपाश्रपण्यौ प्रोर्ण्वाथाम् । एवं वा - हे द्यावापृथिव्यौ घृतेन सलिलेन विश्वं प्रोर्ण्वाथाम् । अनेन वपाश्रपण्याच्छादनेन आत्मानमेव प्रोर्ण्वाथाम् । &lsquo;द्यावाष्टथिवी एव रसेनानक्ति&rsquo; `इति ब्राह्मणम् ॥ &lsquo;दिवो द्यावा&rsquo; इति द्यावादेशः ॥</p>
<h3 id="मनतर-148">मन्त्रः</h3>
<p>अच्छि॑न्नो॒ राय॑स्सु॒वीरः॑ ।</p>
<h4 id="टक-149">टीका</h4>
<p>15अधस्ताद्वपरं परिवासयति - अच्छिन्न इति ॥ व्याख्यातम् ॥</p>
<ul>
<li>[चतुरङ्गुलमग्रं चषालाय प्रच्छेदयति - अच्छिन्न इति ॥ अच्छिन्नः । अद्व्ययपूर्वपदप्रकृतिस्वरत्यम् । रायः धनानि देहीति शेषः । यद्वा - अच्छिन्नो धनस्य सुवीरश्च भवेत्यध्याहारः । &lsquo;ऊडिदं&rsquo; इत्यादिना तृतीयादेर्विभक्तेरुदात्तत्वं व्यत्ययेन न क्रियते । ईदृशस्त्वमेव नो रायः । शोभना वीराः पुत्रपौत्रादयोस्य यजमानस्य येन भवन्ति स सुवीरः । &lsquo;वीरवीर्यौ च&rsquo; इत्युत्तरपदाद्युतात्त्वन् । यस्मात्त्वया यजमानस्य आयुष्मन्तः पूत्रादय उत्पद्यन्ते, तस्मात्तेषामभिवृद्ध्यर्थं अविच्छेदेन धनानि देहीति ॥]</li>
</ul>
<h3 id="मनतर-149">मन्त्रः</h3>
<p>उ॒र्व॑न्तरि॑ख्ष॒मन्वि॑हि ।</p>
<h4 id="टक-150">टीका</h4>
<p>16एति - उर्वन्तरिक्षमन्विहीति ॥ व्याख्यातमेव ।</p>
<ul>
<li>[ प्रत्यागच्छति - उर्विति गायत्र्यैकपदया ॥ उरु विस्तीर्णमन्तरिक्षं अन्विहि अनुगच्छ । महान् पन्थाः, सुखेन गच्छेति भावः ॥]</li>
</ul>
<p>हे वपे उत्खेदनविबाधिते अधुना महान्तमन्तरिक्षाख्यं पन्थानं अनुगच्छेति विशेषः । &lsquo;क्रूरमिव वा एतत्करोति यद्वपामुत्खिदति&rsquo; इत्यादि ब्राह्मणम् ॥</p>
<h3 id="मनतर-150">मन्त्रः</h3>
<p>वायो॒ वीहि॑ स्तो॒काना᳚म्  ।</p>
<h4 id="टक-151">टीका</h4>
<p>17आहवनीयस्यान्तिमेष्वङ्गारेषु वपायै प्रतितप्यमानायै अधस्ताद्बर्हिषोग्रमुपास्यति - वायविति ॥ हे वायो स्तोकानां वीहि स्तोकान्वीहि । &lsquo;क्रियाग्रहणं कर्तव्यम्&rsquo; इति सम्प्रदानत्वाच्चतुर्थ्यर्थे षष्ठी । वीहि विविधं गच्छ पृथक्पृथक्सर्वान्स्तोकान्विभजेति यावत् । &lsquo;तस्माद्विभक्ता स्तोका अव पद्यन्ते&rsquo; `इति ब्राह्मणम् । प्रथमं स्तोकान्गृह्णाति, ततो वृष्टिरूपेण विसृजति, ततो महाजलेन विभ्राजति, ततस्तोकात्मना अवपद्यन्ते पृथिव्यामाप इति । एवं बर्हिरग्रदहनजन्मा वायुरामन्त्र्यते &lsquo;अग्नं वा एतत्पशूनां यद्वपाग्रम्&rsquo; इत्यादि ब्राह्मणम् ॥</p>
<h3 id="मनतर-151">मन्त्रः</h3>
<p>स्वाहो॒र्ध्वन॑भसम् मारु॒तङ्ग॑च्छतम् ॥ [17]</p>
<h4 id="टक-152">टीका</h4>
<p>18वपाश्रपण्यौ प्रहरति - स्वाहेति ॥ हे वपाश्रपण्यौ युवां स्वाहा स्वाहुते भूत्वा ऊर्ध्वनभसं ऊर्ध्वनभस्संज्ञं मारुतं गच्छतं, यथा तेनैव प्रहृते स्याताम् । ऊर्ध्वं नभत इत्यूर्ध्वनभाः । णभ हिंसायां, अत्र तु गतिकर्मा, तस्मात् &lsquo;गतिकारकयोरपि पूर्वप दप्रकृतिस्वरत्वं च&rsquo; इत्यसुन्प्रत्ययः । &lsquo;ऊर्ध्वनभा ह स्म वै मारुतो देवानाम्&rsquo; इत्यादि ब्राह्मणम् ॥</p>
<p>इति तृतीये नवमोनुवाकः ॥</p>
<h2 id="अनवक-१०-वसहम">अनुवाकः १० वसाहोमः</h2>
<h3 id="मनतर-152">मन्त्रः</h3>
<p>[संयुक्तमन्त्रः - सन्ते॒ मन॑सा॒ मन॒स्सम्प्रा॒णेन॑ प्रा॒णो जुष्ट॑न्दे॒वेभ्यो॑ ह॒व्यङ्घृ॒तव॒त् स्वाहा ]</p>
<p>सन्ते॒ मन॑सा॒ मनः॑+++(अस्तु)+++।<br>
सम्प्रा॒णेन॑ प्रा॒णः +++(अस्तु)+++।</p>
<h4 id="टक-153">टीका</h4>
<p>1पृषदाज्येन हृदयमभिघारयति - सन्ते मनसेति ॥ हे हृदय ते तव मनसा मनस्स्थानीयेन मननीयेन वानेन पृषदाज्येन देवानां मनस्सङ्गतमस्तु, तथा देवानामिदं स्पृहणीयमस्तु यथा तेषां मनो न जहातीति । समित्युपसर्गश्रुतेर्योग्यं क्रियापदमध्याह्रियते ।</p>
<p>किञ्च - त्वदीयेन प्राणेन प्राणस्थानीयेन प्राणसाधनेन वानेन पृषदाज्येन देवानां प्राणस्सङ्गतोस्तु । प्राणशब्दस्थाथादिस्वरेणान्तोदात्तः । एतादृशेन देवानां प्रियतमेन पृषदाज्येन त्वामभिघारयामीति भावः ।</p>
<h3 id="मनतर-153">मन्त्रः</h3>
<p>जुष्ट॑न्दे॒वेभ्यः॑ ।</p>
<h4 id="टक-154">टीका</h4>
<p>त्वं च तादृशेनानेनाभिघारितं देवानां जुष्टं प्रियतमं भविष्यसि । &lsquo;षष्ठ्यर्थे चतुर्थी वक्तव्या&rsquo; इति चतुर्थी । &lsquo;नित्यं मन्त्रे&rsquo; इति जुष्टशब्द आद्युदात्तः ।</p>
<h3 id="मनतर-154">मन्त्रः</h3>
<p>ह॒व्यङ्घृ॒तव॑त्।</p>
<h4 id="टक-155">टीका</h4>
<p>किञ्च - हव्यं घृतवत् अनेन पृषदाज्येन तवत्कृतं हवनार्हं च भविष्यसि । &lsquo;छन्दसि च&rsquo; इति हवशब्दाद्यः । यद्वा - &lsquo;अचो यत्&rsquo; इति यत्, तदा उञ्छादिर्द्रष्टव्यः ।</p>
<h3 id="मनतर-155">मन्त्रः</h3>
<p>स्वाहा᳚  ।</p>
<h4 id="टक-156">टीका</h4>
<p>स्वाहा इत्थं त्वामभिघारयामीति स्वैव प्रजापतेर्वागाह । यद्वा - इर्दृशं त्वं स्वाहाकार्यं च भविष्यसीति । &lsquo;प्राणापानौ वा एतौ पशूनां यत्पृषदाज्यं पशोः खलु वा आलब्धस्य हृदयमात्माभिसमेति&rsquo; इत्यादि ब्राह्मणम् ॥</p>
<h3 id="मनतर-156">मन्त्रः</h3>
<p>[संयुक्तमन्त्रः - ऐ॒न्द्रᳶप्रा॒णो अङ्गे॑अङ्गे॒ नि दे᳚ध्यदै॒न्द्रो॑ऽपा॒नो अङ्गे॑अङ्गे॒ वि बो॑भुव॒द्देव॑ त्वष्ट॒र्भूरि॑ ते॒ सꣳस॑मेतु॒ विषु॑रूपा॒ यत् सल॑ख्ष्माणो॒ भव॑थ देव॒त्रा यन्त॒मव॑से॒ सखा॒योऽनु॑ त्वा मा॒ता पि॒तरो॑ मदन्तु॒ ]</p>
<p>ऐ॒न्द्रᳶ प्रा॒णो अङ्गे॑अङ्गे॒ नि दे᳚ध्यत् ।<br>
एै॒न्द्रो॑ऽपा॒नो अङ्गे॑अङ्गे॒ वि बो॑भुवत् ।<br>
देव॑ त्वष्ट॒र्भूरि॑ ते॒ सꣳस॑मेतु ।<br>
विषु॑रूपा॒ यत् सल॑ख्ष्माणो॒ भव॑थ ।<br>
दे॒व॒त्रा यन्त॒मव॑से॒ सखा॑यः।<br>
अनु॑त्वा मा॒ता पि॒तरो॑ मदन्तु । +++( अत्र षट्पदा अनुष्टुप्)+++</p>
<h3 id="मनतर-157">मन्त्रः</h3>
<p>ऐ॒न्द्रᳶ प्रा॒णो अङ्गे॑अङ्गे॒ नि दे᳚ध्यत् ।</p>
<h4 id="टक-157">टीका</h4>
<p>2पशोरवदानानि सम्मृशति - ऐन्द्रः प्राण इत्यनुष्टुभा षट्पदया ॥<br>
इन्द्र इश्वरः शारीर आत्मा तस्यायमैन्द्रः प्राणः । &lsquo;ऐन्द्रः खलु वै देवतया&rsquo; इति ब्राह्मणम् । सः अस्य पशोरङ्गेअङ्गे सर्वेष्ववयवेषु निदेध्यत् नियमेनात्यर्थं ध्रियतां तिष्ठत्वित्यर्थः, ऐन्द्रत्वादेव । धीङ् आधारे, यङ्लुगान्ताल्लेट्, &lsquo;लेटोऽडाटौ&rsquo; इत्यडागमः, &lsquo;नाभ्यस्तस्याचि पिति सार्वधातुके&rsquo; इति गुणाभावः अलघूपधस्यापि बहुळवचनात् । यद्वा - लटश्शत्रादेशः । आस्त्विति शेषः । यद्वा - विकरणव्यत्ययेन शः, ऐरनेकाचः&rsquo; इति यणादेशः, &lsquo;इतश्च लोपः&rsquo; । प्राणशब्द उक्तस्वरः । अङ्ग इत्यादौ च&rsquo; इति सांहितायां प्रकृतिभावः, आम्रेडितस्य &lsquo;अनुदात्तं च&rsquo; इत्यनुदात्तत्वम् । &lsquo;घ्नन्ति वा एतत्पशुं यत्संज्ञपयन्ति&rsquo; इत्यादि ब्राह्मणम् ।</p>
<h3 id="मनतर-158">मन्त्रः</h3>
<p>एै॒न्द्रो॑ऽपा॒नो अङ्गे॑अङ्गे॒ वि बो॑भुवत् ।</p>
<h4 id="टक-158">टीका</h4>
<p>अपानः अधोवृत्तिर्वायुः । सोप्यैन्द्रः; &lsquo;ऐन्द्रोऽपानः&rsquo; इति च ब्राह्मणम् । सः अङ्गेअङ्गे अस्य पशोर्विबोभुवत् अत्यर्थं विभवतु तिष्ठत्विति यावत् । भवतेर्यङ्लुगन्ताल्लेडादि सर्वं पूर्ववत्, &lsquo;भूसुवोस्तिङि&rsquo; इति हि [तीह?] यङ्लुगन्ते नास्ति [प्यस्ति?] । पूर्ववदपानशब्दोपि थाथादिस्वरेणान्तोदात्तः ।<br>
एवं प्राणापानवत्त्वं पशोस्संपाद्यते । तेन सर्वेपि पशवः प्राणापानवन्तः कृता भवन्ति । &lsquo;प्राणापानावेव पशुषु दधाति&rsquo; इति ब्राह्मणम् ।</p>
<h3 id="मनतर-159">मन्त्रः</h3>
<p>देव॑ त्वष्ट॒र्भूरि॑ ते॒ सꣳस॑मेतु ।</p>
<h4 id="टक-159">टीका</h4>
<p>हे देव त्वष्टः । पादादित्वात्प्रथमं न निहन्यते । &lsquo;नामन्त्रिते समानाधिकरणे&rsquo; इति तस्याविद्यमानत्वनिषेधाद्द्वितीयं निहन्यत एव । भूरि सर्वं संसमेतु सङ्गच्छताम् । ते त्वत्तः त्वत्प्रसादादिति यावत् । &lsquo;त्वाष्ट्रा हि देवतया पशवः&rsquo; `इति ब्राह्मणम् । एतदुक्तं भवति, यद्विकर्तने पश्वङ्गं विच्छिन्नमवशिष्टं तत्सर्वं त्वया आर्द्रतया एकीकार्यमिति । एवं हि कृत्स्नेन पशुना यागः कृतो भवति । &lsquo;प्रसमुपोदः पादपूरणे&rsquo; इति समो द्विर्वचनम् । &lsquo;अनुदात्तं च&rsquo; इति द्वितीयस्यानुदात्तत्वम् ।</p>
<h3 id="मनतर-160">मन्त्रः</h3>
<p>विषु॑रूपा॒ यत् सल॑ख्ष्माणो॒ भव॑थ ।</p>
<h4 id="टक-160">टीका</h4>
<p>किञ्च - हे पशो सर्वेपि यूयं विषुरूपा नानारूपा अतुल्यस्वरूपा अपि सन्त इदानीं सलक्ष्माणः समानलक्षणा हवीरूपेण वावदानरूपेण वा देवान् गच्छन्तस्तुल्यस्वरूपा यद्यस्माद्भवथ । तव खलु हविष्ट्वापत्तौ सर्वेपि युष्मत्सम्बन्धिनः पशवो जात्यभेदात् हविस्स्वरूपास्सम्पद्यन्ते । &lsquo;समानस्य छन्दसि&rsquo; इति सभावः । यद्वा - सह लक्ष्मणा वर्तन्त इति सलक्ष्माणस्सल्लक्षणोपेताः हविष्ट्वापत्त्या सर्वेपि यूयं भवथ । &lsquo;वोपसर्जनस्य&rsquo; इति सहस्य सभावः, &lsquo;अदुपदेशात्'इति लसार्वधातुकानुदात्तत्वम् । &lsquo;विषुरूपा ह्येते सन्तस्सलक्ष्माणः एतार्हि भवन्ति&rsquo; `इति ब्राह्मणम् ।</p>
<h3 id="मनतर-161">मन्त्रः</h3>
<p>दे॒व॒त्रा यन्त॒मव॑से॒ सखा॑यः।</p>
<h4 id="टक-161">टीका</h4>
<p>तस्माद्देवत्रा यन्तं देवान्गच्छन्तम् । &lsquo;देवमनुष्यपुरुष&rsquo; इति त्राप्रत्ययः । सखायस्समानख्याना बन्धवः । &lsquo;समाने ख्यस्सचोदात्तः&rsquo; इतीञ्प्रत्ययः ।</p>
<h3 id="मनतर-162">मन्त्रः</h3>
<p>अनु॑त्वा मा॒ता पि॒तरो॑ मदन्तु ।</p>
<h4 id="टक-162">टीका</h4>
<p>ते च मातरश्च पितरश्च त्वामनुमदन्तु अनुमन्यन्तामनुमोदन्तामिति यावत् । अहो! अयमस्मत्सम्बन्धी पशुर्हवीरूपमापन्नो देवांस्तर्पयितुं याति, ततस्स्वयमपि देवो भविता, ततो वयमपि देवीभूय तेन सह स्वर्गे मोदितास्महे, ततस्सर्वं कुलमनुगृहीतं भविष्यतीति । तदेवाह - अवसे रक्षणाय तव चात्मनश्च । तृप्त्यर्थं वा, अवतिर्हि तृप्तौ च पठ्यते । तस्मादसुन् । &lsquo;अनुमतमेवैनं मात्रा पित्रा सुवर्गं लोकं गमयति&rsquo; ` इति च ब्राह्मणम् । मदि हर्षे दैवादिकः विकरणव्यत्ययेन शप् ॥</p>
<h3 id="मनतर-163">मन्त्रः</h3>
<p>[संयुक्तमन्त्रः - श्रीर॑स्य॒ग्निस्त्वा᳚ श्रीणा॒त्वाप॒स्सम॑रिणम् वात॑स्य [18] त्वा॒ ध्रज्यै॑ पू॒ष्णो रꣵह्या॑ अ॒पामोष॑धीना॒ꣳ॒ रोहि॑ष्यै।]</p>
<p>श्रीर॑सि ।<br>
अ॒ग्निस्त्वा᳚ श्रीणा॒तु ।</p>
<h4 id="टक-163">टीका</h4>
<p>3पार्श्वेन होमार्थां वसां प्रयौति आलोडयति - श्रीरसीति ॥ श्रीः श्रपणीया पचनीयासि हे वसे । पक्वं हि हूयते । आलोडनजन्मा विशेषः पाकः । श्रीञ् पाके, क्रैयादिकः तस्मात्सम्पदादिलक्षणः कर्मणि क्विप्। यत एवं तस्मात् अग्निरेव स्वयमागत्य त्वां श्रीणातु पाकविशेषशालिनीं करोतु यस्सर्वस्य पाकहेतुरिति भावः ।</p>
<h3 id="मनतर-164">मन्त्रः</h3>
<p>आप॒स्सम॑रिणन् +++(गच्छतु , त्वा मा मुचन् )+++।</p>
<h4 id="टक-164">टीका</h4>
<p>किञ्च – तथा क्रियमाणां त्वां आपस्समरिणन् सञ्गच्छन्तु त्वा मा मुचन् मा शोषं गमन् इति । री गतिरेषणयोः क्रैयादिकः उदात्तेत् प्वादिः, तस्मात् &lsquo;छन्दसि लुङ्लङ्लिटः&rsquo; इति लङ्, &lsquo;प्वादीनां ह्रस्वः&rsquo; इति ह्रस्वत्वम्, &lsquo;श्नाभ्यस्तयोरातः&rsquo; इत्याकारलोपः ।</p>
<h3 id="मनतर-165">मन्त्रः</h3>
<p>वात॑स्य त्वा॒ ध्रज्यै॑ &hellip;+++(सम॑रिणन् गच्छतु , त्वा मा मुचन् )+++</p>
<h4 id="टक-165">टीका</h4>
<p>अद्भिस्सङ्गतायां मयि के गुणाः? इति चेदाह - वातस्य त्वा ध्रज्यै गमनाय । अशुष्कायां हि त्वयि यागनिर्वृत्त्या वातो गच्छति सदागतिर्भवतीत्यर्थः । तस्माद्वातस्य ध्रज्यै त्वामापस्समरिणम् इति । ध्रजघ्रजि गतौ, तस्मात् &lsquo;इन् सर्वधातुभ्यः&rsquo; इतीन्प्रत्ययः ।</p>
<h3 id="मनतर-166">मन्त्रः</h3>
<p>पू॒ष्णो रꣵह्यै᳚ &hellip;+++(सम॑रिणन् गच्छतु , त्वा मा मुचन् )+++</p>
<h4 id="टक-166">टीका</h4>
<p>किञ्च - पूष्णः आदित्यस्य रंह्यै रंहणाय उदयाय । रहि गतौ, इदित्वान्नुम् पूर्ववदिन्प्रत्ययः, उदात्तनिवृत्तिस्वरेण पूष्णो विभक्तिरुदात्ता ।</p>
<h3 id="मनतर-167">मन्त्रः</h3>
<p>अ॒पामोष॑धीना॒ꣳ॒ रोहि॑ष्यै+++(सम॑रिणन् गच्छतु , त्वा मा मुचन् )+++</p>
<h4 id="टक-167">टीका</h4>
<p>किञ्च – अपां चोषधीनां च रसं रोहिष्यै रोहणाय उत्पत्तये । &lsquo;प्रयै रोहिष्यै अव्यधिष्यै&rsquo; इति निपात्यते । तस्माद्वातादिप्रवृत्तये अग्निस्त्वां श्रीणातु आपश्च त्वां समरिणन् इति ।<br>
&lsquo;ऊडिदम्&rsquo; इत्यादिना अद्भ्यो विभक्तिरुदात्ता । ओषधिशब्दो दासीभारादित्वादाद्युदात्तः । &lsquo;पार्श्वेन वसाहोमं प्रयौति मध्यं वा एतत्पशूनाम्&rsquo; इत्यादि ब्राह्मणम् ।<br>
यद्वा - श्रीः श्रयणीया पार्श्वेन मिश्रयितव्यासि । &lsquo;क्विब्वचि&rsquo; इत्यादिना श्रयतेः क्विपि दीर्घत्वम् । तस्मादाहवनीयोग्निस्त्वां श्रीणातु सेवतां भक्षयतु । श्रयतेर्व्यत्ययेन श्नाप्रत्ययः, धातोश्च दीर्घत्वम् । आपश्च समरिणन् त्वय्येकीभवन्तु । मा मुचन्नित्येवमर्थं त्वां मिश्रयामीति शेषः, पुनश्च त्वाशब्दश्रुतेः ।</p>
<h3 id="मनतर-168">मन्त्रः</h3>
<p>वात॑स्य त्वा॒ ध्रज्यै॑ पू॒ष्णो रꣵह्या॑ अ॒पामोष॑धीना॒ꣳ॒ रोहि॑ष्यै ।</p>
<h4 id="टक-168">टीका</h4>
<p>एवं क्रियमाणे के गुणा लोकस्य? इत्याह - वातस्येत्यादि ॥ सुबोधम् ॥</p>
<h3 id="मनतर-169">मन्त्रः</h3>
<p>घृ॒तङ्घृ॑तपावानᳶ पिबत ।</p>
<h4 id="टक-169">टीका</h4>
<p>4वसां जुहोति - घृतमिति ॥ हे घृतपावानो घृतस्य पातारो देवा यूयं घृतं वसागतं पिबत ।</p>
<h3 id="मनतर-170">मन्त्रः</h3>
<p>वसाँ᳚व्वसापावानᳶ पिबत ।</p>
<h4 id="टक-170">टीका</h4>
<p>हे वसापावानः वसायाः पातारः, यूयमपि वसां पिबत । पिबतेः &lsquo;आतो मनिन्&rsquo; इत्यादिना वनिप् ।</p>
<h3 id="मनतर-171">मन्त्रः</h3>
<p>अ॒न्तरि॑ख्षस्य ह॒विर॑सि॒ स्वाहा᳚ ।<br>
त्वा॒ऽन्तरि॑ख्षाय ।</p>
<h4 id="टक-171">टीका</h4>
<p>हे वसे त्वमन्तरिक्षस्य अन्तरिक्षवासिनो देवगणस्य हविरसि ।<br>
यस्मादेवं तस्मात् अन्तरिक्षाय त्वां स्वाहाकरोमीति शेषः ॥</p>
<h3 id="मनतर-172">मन्त्रः</h3>
<p>[संयुक्तमन्त्रः - दिश॑ᳶ प्र॒दिश॑ आ॒दिशो॑ वि॒दिश॑ उ॒द्दिश॒स्स्वाहा॑ दि॒ग्भ्यो नमो॑ दि॒ग्भ्यः ॥ [19] ]</p>
<p>+++(या)+++दिशः +++(ताभ्यो दिग्भ्यस्स्वाहा नमो॑ दि॒ग्भ्यः)+++  ।</p>
<h4 id="टक-172">टीका</h4>
<p>5वसाहोमोद्रेकेण दिशो जुहोति दिग्भ्यो जुहोति - दिशः प्रादिश इति ॥ यद्यप्येकैव नित्या सर्वगता दिक्, तथाप्युपाधिभेदेन सा भिद्यते, यथा - यत्रादित्य उदेति सा प्राची, यत्रास्तमेति सा प्रतीची, यत्र दृश्यमानो गच्छति सा दक्षिणा, यत्रादृश्यमानो गच्छति सोदीची, अवाग्गता अधरा, उद्गता ऊर्ध्वेत्यादि । तत्र दिक्शब्देनाविशेषात्सर्वासां ग्रहणम् । प्रदिगादयस्तु शब्दा विशेषवचनाः । या इति चाध्याह्नियते ।<br>
अयमर्थः - प्रदिगादिविशेषभिन्ना या दिशः ताभ्यो दिग्भ्यस्स्वाहा स्वाहुतोयं वसाशेषोस्तु । नमश्चास्तु ताभ्यो दिग्भ्यः ।</p>
<h3 id="मनतर-173">मन्त्रः</h3>
<p>+++(या)+++ प्र॒दिशः॑  +++(ताभ्यो दिग्भ्यस्स्वाहा नमो॑ दि॒ग्भ्यः)+++ ।</p>
<h4 id="टक-173">टीका</h4>
<p>अत्र प्रधानभूताः दिशः प्राच्यादयः प्रदिशः ।</p>
<h3 id="मनतर-174">मन्त्रः</h3>
<p>+++(या)+++आ॒दिशः॑+++(ताभ्यो दिग्भ्यस्स्वाहा नमो॑ दि॒ग्भ्यः)+++ ।</p>
<h4 id="टक-174">टीका</h4>
<p>आस्थिता दिशः आदिशः या जन्तुभिरास्थीयन्ते । आगता वा अधोदिशो मध्यदिशश्च ।</p>
<h3 id="मनतर-175">मन्त्रः</h3>
<p>+++(या)+++ वि॒दिशः॑ +++(ताभ्यो दिग्भ्यस्स्वाहा नमो॑ दि॒ग्भ्यः)+++ ।</p>
<h4 id="टक-175">टीका</h4>
<p>विगता विविधस्वभावा दिशो विदिशः । ताः पुनर्दक्षिणपूर्वादयः कोणदिशः ।</p>
<h3 id="मनतर-176">मन्त्रः</h3>
<p>+++(या)+++उ॒द्दिश॒स्स्वाहा॑ +++(ताभ्यो दिग्भ्यस्स्वाहा  )+++नमो॑ दि॒ग्भ्यः ।</p>
<h4 id="टक-176">टीका</h4>
<p>उद्गता दिश उद्दिशः ऊर्ध्वदिशः । सर्वत्र &lsquo;परादिश्छन्दसि बहुलम्&rsquo; इत्युत्तरपदाद्युदात्तत्वम् ।<br>
यद्वा - प्राधान्येन दिशन्तीति प्रदिशः आगत्य दिशन्तीत्यादिशः । विविधं दिशन्तीति विदिशः । ऊर्ध्वं दिशन्तीत्युद्दिशः । ऋत्विगादिना दिशेः क्विन्, कृदुत्तरपदप्रकृतिस्वरत्वम् । ईदृश्यो या दिशस्ताभ्यस्स्वाहा नमश्च दिग्भ्य इति । &lsquo;सावेकाचः&rsquo; इति विभक्तेरुदात्तत्वम् । &lsquo;दिशो जुहोति दिश एव रसेनानक्ति&rsquo; `इति ब्राह्मणम् ॥</p>
<p>इति तृतीये दशमोनुवाकः ॥</p>
<h2 id="अनवक-११-गदकणडकरणक-उपयटसजञक--हम">अनुवाकः ११ गुदकाण्डकरणक-उपयट्संज्ञका  होमाः</h2>
<h3 id="मनतर-177">मन्त्रः</h3>
<p>स॒मु॒द्रङ्ग॑च्छ॒ स्वाहा॑ ।</p>
<h4 id="टक-177">टीका</h4>
<p>1उपयष्टोपयनति गुदस्य प्रच्छेदात् - समुद्रं गच्छ स्वाहेत्येकादशभिर्मन्त्रैः ॥ समुद्रादिशब्दवाच्याश्च देवताः प्रसिद्धाः । गुदावदानं चेह गच्छेत्युच्यते । समुद्रवाच्यां देवतां गच्छ, स्वाहा करोमीति शेषः, समुद्राय त्वा स्वाहुतं करोमीति । एवमन्तरिक्षादिष्वपि योज्यम् । &lsquo;समुद्रं गच्छ स्वाहेत्याह रेत एव तद्दधाति&rsquo; `इति ब्राह्मणम् । प्रजावृद्धिहेतुत्वादुपयजामेवमुक्तम् । &lsquo;यज्ञेन वै प्रजापतिः प्रजा असृजत ता उपयड्भिरेव&rsquo; इत्यादि ब्राह्मणम् ॥</p>
<h3 id="मनतर-178">मन्त्रः</h3>
<p>अन्तरि॑ख्षङ्गच्छ॒ स्वाहा॑ ।</p>
<h4 id="टक-178">टीका</h4>
<p>2अन्तरिक्षं प्रजानां प्रजननं, &lsquo;अन्तरिक्षं ह्यनु प्रजाः प्र जायन्ते&rsquo; ॥</p>
<h3 id="मनतर-179">मन्त्रः</h3>
<p>दे॒वꣳ स॑वि॒तार॑ङ्गच्छ॒ स्वाहा॑ ।</p>
<h4 id="टक-179">टीका</h4>
<p>3सविता देवस्सर्वस्य प्रेरकः, तेन सवित्रा प्रसूत एवास्मै प्रजाः प्रजनयति ॥</p>
<h3 id="मनतर-180">मन्त्रः</h3>
<p>अ॒हो॒रा॒त्रे ग॑च्छ  स्वाहा॑ ।</p>
<h4 id="टक-180">टीका</h4>
<p>4अहोरात्रे प्रजानामाधारत्वेन जन्महेतू, &lsquo;अहोरात्रे ह्यनु प्रजाः प्र जायन्ते&rsquo; । &lsquo;अहस्सर्वैकदेश&rsquo; इत्यच्समासान्तः, &lsquo;हेमन्तशिशिरावहोरात्रे&rsquo; इति निपात्यते ॥</p>
<h3 id="मनतर-181">मन्त्रः</h3>
<p>मि॒त्रावरु॑णौ गच्छ॒ स्वाहा᳚  ।</p>
<h4 id="टक-181">टीका</h4>
<p>5प्रजानां प्राणापानौ मित्रावरुणौ । तेन &lsquo;प्रजास्वेव प्रजातासु प्राणापानौ दधाति&rsquo; । &lsquo;देवताद्वन्द्वे च&rsquo; इति पूर्वोत्तरपदयोर्युगपत्प्रकृतिस्वरत्वम् ॥</p>
<h3 id="मनतर-182">मन्त्रः</h3>
<p>सोम॑ङ्गच्छ॒ स्वाहा॑ ।</p>
<h4 id="टक-182">टीका</h4>
<p>6सोमः प्रजानां देवता, &lsquo;सौम्या हि देवतया प्रजाः&rsquo; इति ॥</p>
<h3 id="मनतर-183">मन्त्रः</h3>
<p>य॒ज्ञङ्ग॑च्छ॒ स्वाहा॑ ।</p>
<h4 id="टक-183">टीका</h4>
<p>7यज्ञः प्रजानामभ्युदयकारी । तेन &lsquo;प्रजा एव यज्ञियाः करोति&rsquo; इति ॥</p>
<h3 id="मनतर-184">मन्त्रः</h3>
<p>छन्दाꣳ॑सि गच्छ॒ स्वाहा॑ ।</p>
<h4 id="टक-184">टीका</h4>
<p>8छन्दांसि स्वयं पशवः, तेन पशूनेवावरुन्धे यजमानः प्रजानामेव पुष्ट्यर्थम् ॥</p>
<h3 id="मनतर-185">मन्त्रः</h3>
<p>द्यावा॑पृथि॒वी ग॑च्छ॒ स्वाहा॑ ।</p>
<h4 id="टक-185">टीका</h4>
<p>9द्यावापृथिव्यौ प्रजानां वृद्धिहेतू, तेन &lsquo;प्रजा एव प्रजाता द्यावापृथिवीभ्यामुभयतः परि गृह्णाति&rsquo; इति । &lsquo;दिवो द्यावा&rsquo; इति द्यावादेशः, पूर्ववदुभयपदप्रकृतिस्वरत्वम् ॥</p>
<h3 id="मनतर-186">मन्त्रः</h3>
<p>नभो॑ दि॒व्यङ्ग॑च्छ॒ स्वाहा॑ ।</p>
<h4 id="टक-186">टीका</h4>
<p>10नभस्सलिलम् । दिवे हितं दिव्यं देवेभ्यो हितं सस्याद्युत्पत्तिहेतुत्वेन यागहेतुत्वात् वर्षजलमुच्यते, &lsquo;प्रजाभ्य एव प्रजाताभ्योवृष्टिं नि यच्छति&rsquo; इति । समुर्द्रे निषेकः । तस्य दिव्येव रक्षा &lsquo;भवे छन्दसि&rsquo; इति यप्रत्ययः ॥</p>
<h3 id="मनतर-187">मन्त्रः</h3>
<p>अ॒ग्निँव्वै᳚श्वान॒रङ्ग॑च्छ॒ स्वाहा॑ ।</p>
<h4 id="टक-187">टीका</h4>
<p>11विश्वेषां नराणाम् सम्बन्धी अग्निर्वैश्वानरो जाठर उच्यते । तेन &lsquo;प्रजा एव प्रजाता अस्यां प्रतिष्ठापयति&rsquo; इति । आयुष्मतीः करोति । &lsquo;नरे संज्ञायाम्&rsquo; इति पूर्वपदस्य दीर्घत्वम् ॥</p>
<h3 id="मनतर-188">मन्त्रः</h3>
<p>[संयुक्तमन्त्रः - अद्भ्यस्त्वौष॑धीभ्यो॒ मनो॑ मे॒ हार्दि॑ यच्छ ]</p>
<p>अ॒द्भ्यस्त्वौष॑धीभ्यः।<br>
मनो॑ मे॒ हार्दि॑ यच्छ ।</p>
<h4 id="टक-188">टीका</h4>
<p>12बर्हिषि हस्तौ निमार्ष्टि - अद्भ्यस्त्वेति ॥ हस्तगतो गुदावदानलेपः उच्यते । अपामोषधीनां च सिद्धिर्यजमानस्य स्यादिति त्वां निमार्ज्मीति शेषः । बार्हिष्युदकेन शोधयामीत्यर्थः । उक्तस्वरौ चैतौ । स त्वं मे हार्दि हर्षवन्मनो यच्छ देहि मदीयं मनो हृष्टं कुर्व्विति यावत् । हृदि भवो हार्दः हृदयविकारः प्रार्थनीयः, स च हर्षः प्रसादो वा, सोस्यास्तीति हार्दि । &lsquo;हृदयस्य हृल्लेखयदणलासेषु&rsquo; इति हृद्भावः, वृषादित्वादाद्युदात्तत्वं द्रष्टव्यम् । &lsquo;प्राणानां वा एषोऽवद्यति योऽवद्यति गुदस्य मनो मे&rsquo; इत्यादि ब्राह्मणम् ॥</p>
<h3 id="मनतर-189">मन्त्रः</h3>
<p>[संयुक्तमन्त्रः - त॒नून्त्वच॑म्पु॒त्त्रन्नप्ता॑रमशीय।]</p>
<p>त॒नूम् +++(अशीय)+++।<br>
त्वच॑म् +++(अशीय)+++ ।<br>
पु॒त्त्रम् +++(अशीय)+++ ।<br>
नप्ता॑रमशीय।</p>
<h4 id="टक-189">टीका</h4>
<p>13धूममन्वीक्षते - तनूमिति ॥ शोभनतन्वादीनामाशासनस्य युक्तस्वात् शोभनास्तन्वादयो गृह्यन्ते । तन्वादीनि शौभनान्यशीय प्राप्नुयाम् । अश्नोतेर्लिङि &lsquo;बहुलं छन्दसि&rsquo; इति शपो लुक्, सीयुडादि । &lsquo;कृषिचमितनि&rsquo; इत्यादिना तनोतेरूप्रत्ययः ॥</p>
<h3 id="मनतर-190">मन्त्रः</h3>
<p>[संयुक्तमन्त्रः  - शुग॑सि॒ तम॒भि शो॑च॒ यो᳚ऽस्मान्द्वेष्टि॒ यञ्च॑ व॒यन्द्वि॒ष्मः।]</p>
<p>शुग॑सि ।<br>
तम॒भि शो॑च॒ यो᳚ऽस्मान्द्वेष्टि॒ यञ्च॑ व॒यन्द्वि॒ष्मः।</p>
<h4 id="टक-190">टीका</h4>
<p>14हृदयशूलमुद्वासयति - शुगसीति ॥ हे हृदयशूल शुक् शोकस्त्वमसि, तस्माद्योस्मान्द्वेष्टि, यं च वयं द्विष्मस्तमभिशोच आभिमुख्येन शोचय । &lsquo;पशोर्वा आलब्धस्य हृदयं शुगृच्छति - सा हृदयशूलमभि समेति&rsquo; इत्यादि ब्राह्मणम् ॥</p>
<h3 id="मनतर-191">मन्त्रः</h3>
<p>[संयुक्तमन्त्रः  - धाम्नो॑धाम्नो राजन्नि॒तो व॑रुण नो मुञ्च॒ यदापो॒ अघ्नि॑या॒ वरु॒णेति॒ शपा॑महे॒ ततो॑ वरुण नो मुञ्च ॥ [20]]</p>
<p>धाम्नो॑धाम्नो राजन्नि॒तो व॑रुण नो मुञ्च ।<br>
यदापो॒ अघ्नि॑या॒ वरु॒णेति॒ शपा॑महे॒ ततो॑ वरुण नो मुञ्च ॥</p>
<h4 id="टक-191">टीका</h4>
<p>15सर्व एवाद्भिर्मार्जयन्ते - धाम्नोधाम्न इति ॥ धाम्नोधाम्नः स्थानात्स्थानात् । कस्य? शुगसीति प्रकृतत्वाच्छोकस्य । शोकस्थानं च द्वेष्टा द्वेष्यश्च &lsquo;योस्मान्द्वेष्टि यं च वयं द्विष्मः&rsquo; इति यौ प्रकृतौ । अयमर्थः - इतः प्रकृताच्छोकस्थ स्थानात् द्वेष्टृलक्षणाद्द्वेष्यलक्षणाच्च, हे राजन् वरुण अस्मान्मुञ्च द्वेष्ट्रादिलक्षणात्सर्वस्माच्छोकस्थानादस्मान्मुञ्चेति । वीप्सायां द्विर्वचनम्, आम्रेडितस्य चानुदात्तत्वम् ।<br>
किञ्च - हे वरुण ततोभिशापादस्मान्मुञ्च । कुतः? शोकाभितप्ता वयं हे आपः हे अघ्नियाः हे वरुण इति यच्छपामहे यच्छापेनास्माभिः पापमुपार्जितं तस्मादपीत्यर्थः । शापो हि प्रशस्तदेवतानामसङ्कीर्तनेन परेषामनर्थाशंसनम् । यथा - कश्चिच्छोकाभितप्त आह - हे आपः यूयमेवेह जाल्मं द्रष्टुमर्हथ; &lsquo;आपोवै सर्वा देवताः&rsquo; इति मन्यामह इति । एवं गवादिष्वपि द्रष्टव्यम् ।</p>
<p>निदर्शनं चैतत् प्रशस्तदेवतानामन्यासामपि । यथा - हे इर्श्वर, हे तपन, हे विधातरिति । तत्र लौकिकानां कृताद्युदात्तानामामन्त्रणपदानामिदमनुकरणम् । ततश्च सत्यपि पदात्परत्वे आमन्त्रितनिघातो न प्रवर्तते । न ह्यत्र मार्जयमाना अबादीनामन्त्रयन्ते । शप आक्रोशे स्वरितेत्त्वादात्मनेपदम् । यद्वा - &lsquo;शप उपालम्भने&rsquo; इत्यात्मनेपदम् । वाचा शरीरस्पर्शनमुपालम्भः । अतोयमर्थः - हे आपः युष्मभ्यं शपामहे नेदमस्माभिर्ज्ञातमिति । एवं यच्छपामहे सत्यमिति वा विषये शोकावेगेन ततोपि पापादस्मान्मुञ्चेति । अघ्नियाशब्दो यत्प्रत्ययान्तोन्तोदात्तः । यथा &lsquo;पतिरघ्नियानाम्&rsquo; इति । तस्य षाष्ठिकमामन्त्रिताद्युदात्तत्वम् । वरुणेत्यप्यघ्नियाशब्दानन्तरमामन्त्रितानुकरणत्वान्न निहन्यते, अन्यस्तु निहन्यत एव ॥</p>
<p>इति तृतीये एकादशोनुवाकः ॥</p>
<h2 id="समभषवसङगत-मनतर-१२-१३-अनवक">सोमाभिषवसङ्गता मन्त्राः १२-१३ अनुवाकौ</h2>
<h2 id="अनवक-१२-वसतवरसजञकनमप-गरहणम">अनुवाकः १२ वसतीवरीसंज्ञकानामपां ग्रहणम्,</h2>
<h3 id="मनतर-192">मन्त्रः</h3>
<p>[संयुक्तमन्त्रः -  ह॒विष्म॑तीरि॒मा आपो॑ ह॒विष्मा᳚न्दे॒वो अ॑ध्व॒रो ह॒विष्मा॒ꣳ॒ आ वि॑वासति ह॒विष्माꣳ॑ अस्तु॒ सूर्यः॑ ॥ ]</p>
<p>ह॒विष्म॑तीरि॒मा आपो॑ ह॒विष्मा᳚न्दे॒वो अ॑ध्व॒रः ।<br>
ह॒विष्मा॒ꣳ॒ आ वि॑वासति ह॒विष्माꣳ॑ अस्तु॒ सूर्यः॑ ॥</p>
<h4 id="टक-192">टीका</h4>
<p>1वसतीवरीर्गृह्णाति - हविष्मतीरिति चतुष्पदया ॥ &lsquo;अनुष्टुभा गृह्नाति&rsquo; इत्यादि ब्राह्मणम् । इमा वसतीवरीसंज्ञा आप हविष्मतीः हविष्मत्यः हविषा सोमेन संस्कार्येण तद्वत्यः सोमसंस्कारकारका इत्यर्थः । &lsquo;वा छन्दसि&rsquo; इति पूर्वसवर्णदीर्धत्वम् । एताभिश्च सोममनुप्रविश्य स्वयमपि हविष्ट्वमापन्नाभिर्हविष्मानस्तु । देवो देवनादिगुणोध्वरो यागः, हिंसकरहितत्वात् । &lsquo;नञ्सुभ्याम्&rsquo; इत्युत्तरपदान्तोदात्तत्वम् । यद्वा - यागेनाराध्यो देवस्सर्वविजयी हविष्मानस्तु । &lsquo;अनुदात्ते च कुधपरे&rsquo; इति संहितायां देवो इति प्रकृत्या भवति ।</p>
<p>ततश्चानेनैव प्रकारेण यजमानोपि हविष्मान्सन् आविवासति आविवासतु परिचरतु देवान् । &lsquo;आतोऽटि नित्यम्&rsquo; इति संहितायां नकारस्य रुत्वम्, &lsquo;अत्रानुनासिकः पूर्वस्य तु वा&rsquo;, &lsquo;अनुनासिकात्परोनुस्वारः&rsquo; ।</p>
<p>तदर्थमेताभिर्गृह्यमाणाभिः हविष्मान्भगवान् सूर्योस्तु । एतासां हविष्ट्वसम्पादनाय यावद्ग्रहणमस्तं नेयादित्यर्थः । &lsquo;यस्यागृहीता अभि निम्रोचेत्&rsquo; इत्यादि ब्राह्मणम् । पूर्ववत्संहितायां रुत्वम् । &lsquo;देवा वै यज्ञमाग्नीध्रे व्यभजन्त ततो यदत्यशिष्यत&rsquo; इत्यादि ब्राह्मणं समस्तोनुवाकः ॥</p>
<h3 id="मनतर-193">मन्त्रः</h3>
<p>[संयुक्तमन्त्रः -  अ॒ग्नेर्वोऽप॑न्नगृहस्य॒ सद॑सि सादयामि सु॒म्नाय॑ सुम्निनीस्सु॒म्ने मा॑ धत्त ]</p>
<p>अ॒ग्नेर्वोऽप॑न्नगृहस्य॒ सद॑सि सादयामि ..</p>
<h4 id="टक-193">टीका</h4>
<p>2ता जघनेन शालामुखीयं वेद्यां संसृष्टास्सादयति - अग्नेर्व इति ॥ अपन्नगृहस्य अविपन्नगृहस्य नित्यगृहस्य च सदसि तदधिष्ठिते तत्समीपस्थाने युष्मान् सुम्नाय सुखार्थं सादयामि यजमानस्य सुखं स्यादिति ।</p>
<h3 id="मनतर-194">मन्त्रः</h3>
<p>सु॒म्नाय॑ सुम्निनीस्सु॒म्ने मा॑ धत्त ।</p>
<h4 id="टक-194">टीका</h4>
<p>हे सुम्निनीः सुम्निन्यः सर्वदा सुखहेतुभूताः । पूर्ववत्पूर्वसवर्णदीर्घत्वम् । मामध्वर्युमपि सुम्ने धत्त स्थापयत । &lsquo;अस्मै वै लोकाय गार्हपत्य अधीयते&rsquo; इत्यादि ब्राह्मणम् ॥</p>
<h3 id="मनतर-195">मन्त्रः</h3>
<p>इ॒न्द्रा॒ग्नि॒योर्भा॑ग॒धेयीः᳚ स्थ ।</p>
<h4 id="टक-195">टीका</h4>
<p>3ता आदाय दक्षिणया द्वारोपनिर्हृत्य सव्येंसे निधाय दक्षिणेन परीत्य दक्षिणतो यूपेन संस्पृष्टास्सादयति - इन्द्राग्नियोरिति ॥ इन्द्राग्न्योर्भागधेयीः भागभूता यूयं स्थ । &lsquo;भागरूपनामभ्यो धेयः&rsquo; इति स्वार्थे धेयप्रत्ययः । &lsquo;केवलमामकभागधेय&rsquo; इत्यादिना ङीप् । इन्द्राग्निशब्दस्य &lsquo;देवताद्वन्द्वे च&rsquo; इति पूर्वोत्तरपदयोर्युगपत्प्रकृतिस्वरत्वे &lsquo;नोत्तरपदेनुदात्तादौ&rsquo; इति प्रतिषिद्धे समासान्तोदात्तत्वमेव, तत्र &lsquo;उदात्तयणः&rsquo; इति विभक्तेरुदात्तत्वम् । &lsquo;सर्वतः परिहरति रक्षसामपहत्यै&rsquo; `इति ब्राह्मणम् ॥</p>
<h3 id="मनतर-196">मन्त्रः</h3>
<p>मि॒त्रावरु॑णयोर्भाग॒धेयीः᳚ स्थ ।</p>
<h4 id="टक-196">टीका</h4>
<p>4दक्षिणेंसे निधाय एतेनैव यथोक्तमेत्य जघनेन गार्हपर्त्यं पूर्ववत्सादयति - मित्रावरुणयोर्भागधेयीस्स्थेति ॥ सुबोधम् । &lsquo;मित्रावरुणौ वा अपां नेतारौ&rsquo; `इति ब्राह्मणम् ।&lsquo;देयताद्वन्द्वे च&rsquo; इति पूवोत्तरपदयोः प्रकृतिस्वरत्वम् ॥</p>
<h3 id="मनतर-197">मन्त्रः</h3>
<p>विश्वे॑षान्दे॒वाना᳚म्भाग॒धेयीः᳚ स्थ ।</p>
<h4 id="टक-197">टीका</h4>
<p>5पूर्वया द्वारोपनिर्हृत्य दक्षिणे अंसे निधायोत्तरतः परीत्य उत्तरतो यूपेन संसृष्टास्सादयति - विश्वेशां देवानां भागधेयीस्स्थेति ॥ गतम् ॥</p>
<h3 id="मनतर-198">मन्त्रः</h3>
<p>य॒ज्ञे जा॑गृत ॥ [21]</p>
<h4 id="टक-198">टीका</h4>
<p>6सव्येंसे निधायैतेनैव यथेतमेत्य जघनेनैवाग्नीध्रियं धिष्ण्यं संसृष्टास्सादयति - यज्ञे जागृतेति ॥ हे वसतीवर्यः, यज्ञेस्मिन्जागृत यज्ञार्थमप्रमत्ता भवत । &lsquo;आग्नीध्र उपवासयत्येतद्वै यज्ञस्यापराजितम्&rsquo; इत्यादि ब्राह्मणम् &lsquo;आ तृतीयसवनात्परि शेरे यज्ञस्य सन्तत्यै&rsquo; इत्यन्तम् ॥</p>
<p>इति तृतीये द्वादशोनुवाकः ॥</p>
<h2 id="अनवक-१३-समवरहणमअभषतवयसय-समसय-शकटदवपवरह-परचरणहमकरतकरणहम--अप-गरहणम">अनुवाकः १३ सोमावरोहणम्,+++(अभिषोतव्यस्य सोमस्य शकटादावुपावरोहः)+++ प्रचरणीहोमः,क्रतुकरणहोमः , अपां ग्रहणम्</h2>
<h3 id="मनतर-199">मन्त्रः</h3>
<p>[संयुक्तमन्त्रः -  हृ॒दे त्वा॒ मन॑से त्वा दि॒वे त्वा॒ सूर्या॑य त्वो॒र्ध्वमि॒मम॑ध्व॒रङ्कृ॑धि ।]</p>
<p>हृ॒दे त्वा᳚  +++(उपावहरामि)+++।</p>
<h4 id="टक-199">टीका</h4>
<p>1-2दक्षिणस्य हविर्धानस्यान्तरेणेषे राजानमुपावहरति अवतारयति हविर्धानात् - हृदे त्वेति ॥ हे सोम त्वां हृदे हृदयवद्भ्यो मनुष्येभ्यः उपावहरामीति शेषः । &lsquo;हृदे त्वेत्याह मनुष्येभ्य एवैतेन करोति&rsquo; इत्यादि ब्राह्मणम् ।</p>
<h3 id="मनतर-200">मन्त्रः</h3>
<p>मन॑से त्वा +++(उपावहरामि)+++।</p>
<h4 id="टक-200">टीका</h4>
<p>मनसे मनस्विभ्यः पितृभ्यश्च । &lsquo;पितृभ्य एवैतेन करोति&rsquo; इत्यादि ब्राह्मणम् ।</p>
<h3 id="मनतर-201">मन्त्रः</h3>
<p>दि॒वे त्वा᳚  +++(उपावहरामि)+++।</p>
<h4 id="टक-201">टीका</h4>
<p>दिवे दिविष्ठेभ्यो देवेभ्यश्च त्वामुपावहरामि ।</p>
<h3 id="मनतर-202">मन्त्रः</h3>
<p>सूर्या॑य त्वा +++(उपावहरामि)+++ ।</p>
<h4 id="टक-202">टीका</h4>
<p>सूर्याय च त्वामुपावहरामि, प्राधान्यात्पुनरुपादानम् । &lsquo;देवेभ्य एवैतेन करोत्येतावतीर्वैदेवतास्ताभ्यः&rsquo; इत्यादि ब्राह्मणम् ।  हृदे दिवे इति &lsquo;ऊडिदम्&rsquo; इत्यादिना विभक्तेरुदात्तत्वम् ।</p>
<h3 id="मनतर-203">मन्त्रः</h3>
<p>+++(सोम)+++ऊ॒र्ध्वमि॒मम॑ध्व॒रङ्कृ॑धि ।</p>
<h4 id="टक-203">टीका</h4>
<p>हे सोम अवरोप्यमाणश्च त्वमिममध्वरं यज्ञमूर्ध्वं कृधि अविघ्नेन समाप्तं कुरु । ऊर्ध्वं देवाभिमुखं वा कुरु ।<br>
यद्वा - इमं यज्ञमध्वरं बाधकरहितं कुरु । &lsquo;बहुलं छन्दसि&rsquo; इति शपो लुक्, &lsquo;श्रुशृणुपॄकृवृभ्यश्छन्दसि&rsquo; इति हेर्धिभावः ।</p>
<h3 id="मनतर-204">मन्त्रः</h3>
<p>दि॒वि दे॒वेषु॒ होत्रा॑ यच्छ ।</p>
<h4 id="टक-204">टीका</h4>
<p>किञ्च - दिवि दिवि स्थितेषु देवेषु होत्रा अस्मदीया वाचः स्तुतिरूपाः यच्छ अवस्थापय ।<br>
तदर्थं हे सोम राजन् एहि आगच्छ मम हस्तम् ।</p>
<h3 id="मनतर-205">मन्त्रः</h3>
<p>[संयुक्तमन्त्रः - सोम॑ राज॒न्नेह्यव॑ रोह॒ मा भेर्मा सँव्वि॑क्था॒ मा त्वा॑ हिꣳसिषम् ]</p>
<p>सोम॑ राज॒न्नेह्यव॑ रोह ।</p>
<h4 id="टक-205">टीका</h4>
<p>अत्र सोमराजन्नित्यारभ्य मन्त्रान्तरम् । यथाह भगवान् - &ldquo;हृदे त्वा मनसे त्वा सोम राजन्नेह्यव रोहेति द्वाभ्याम्&rdquo; इति । ततश्चापदात्परत्वात्सोमशब्दो न निहन्यते । &lsquo;नामन्त्रिते समानाधिकरणे&rsquo; इति तस्याविद्यमानवत्त्वनिषेधाद्राजन्निति निहन्यते । आगत्य च मम हस्तं हविर्धानादवरोह ।</p>
<h3 id="मनतर-206">मन्त्रः</h3>
<p>मा भेर्मा सँव्वि॑क्थाः  ।<br>
मा त्वा॑ हिꣳसिषम् ।</p>
<h4 id="टक-206">टीका</h4>
<p>अवरोहंश्च मा भेः मा च भैषीः मामयं भेत्स्यतीति ।&lsquo;बहुळं छन्दसि&rsquo; इतीडभावः, व्यत्ययेन सिचिवृद्धिर्न क्रियते । मा संविक्थाः मा च कम्पिष्ठाः । कस्मादित्याह - मा खलु त्वामहं हिंसिषम्, यागसाधनत्वापत्त्या उत्तमा गतिस्त्वया प्राप्स्यत इति ।</p>
<h3 id="मनतर-207">मन्त्रः</h3>
<p>प्र॒जास्त्वमु॒पाव॑रोह ।<br>
प्र॒जास्त्वामु॒पाव॑ रोहन्तु ।</p>
<h4 id="टक-207">टीका</h4>
<p>का पुनस्सोत्तमा गतिरित्याह - प्रजास्सर्वा दैवीर्मानुषीश्च उपावरोह अनुप्रविश । प्रजाश्च त्वामुपावरोहन्तु अनुप्रविशन्तु । अतस्सर्वासामेव प्रजानामाधिपत्ये वर्तितुमारभसे । स कथं मया हिंस्यसे? अतो मा भैषीरिति ।</p>
<p>अत्र कृधि यच्छेति द्वे तिङ्विभक्ती; तत्र कृधि यच्छेति चार्थस्य गम्यमानत्वात् &lsquo;चादिलोपे विभषा&rsquo; इति प्रथमा तिङ्विभक्तिर्निरूप्यते; एवं मा च भेर्मा च सं विक्थाः इत्यत्र तेनैव सूत्रेण प्रथमा तिङ्विभक्तिर्ननिहन्यते; एहि चावरोह च इज्यत्रापि प्रथमायास्तेन निघातः प्रवर्तत एव ।</p>
<p>ननु गत्यर्थलोटा युक्तत्वाद्द्वितीयायास्तिङ्विभक्तेः &lsquo;लोट्च&rsquo; इति निघातेन न भवितव्यम् । &lsquo;विभाषितं सोपसर्गमनुत्तमम्&rsquo; इति निहन्यत एवेत्यदोषः । उपावरोहेत्यत्र &lsquo;गतिर्गतौ&rsquo; इति पूर्वस्यानुदात्तत्वम्; उदात्तवता तिङा&rsquo; इति समासः । तथा उपावरोहत्वित्यत्रापि । &lsquo;ब्रह्मवादिनो वदन्ति स त्वा अध्वर्युस्स्याद्यस्सोममुपावहरन्&rsquo; इत्यादि ब्राह्मणम् ॥</p>
<h3 id="मनतर-208">मन्त्रः</h3>
<p>शृ॒णोत्व॒ग्निस्स॒मिधा॒ हव॑म्मे शृ॒ण्वन्त्वापो॑ धि॒षणा᳚श्च दे॒वीः ।<br>
शृ॒णोत॑ ग्रावाणो वि॒दुषो॒ नु [22] य॒ज्ञꣳ शृ॒णोतु॑ दे॒वस्स॑वि॒ता हव॑म्मे ।।</p>
<h4 id="टक-208">टीका</h4>
<p>3एकधनादिलक्षणा अपो जिघृक्षन् स्रुचि चतुर्गृहीतं गृहीत्वा आहवनीये जुहोति - श्रुणोत्वग्निरिति त्रिष्टुभा चतुष्पदया ॥ समिध्यतेनयाग्निरिति समिधाज्याहुतिरुच्यते । इन्धेः क्विप्, अनुनासिकलोपः, कृदुत्तरपदप्रकृतिस्वरत्वम् । अनया सन्दीप्त्या आज्याहुत्या तृप्तोग्निर्मदीयं हवमाह्वानं शृणोतु । &lsquo;बहुलं छन्दसि&rsquo; इति ह्वयतेः प्राक्प्रत्ययोत्पत्तेस्सम्प्रसारणे कृते &lsquo;ऋदोरप्&rsquo; इत्यप् । यद्वा - &lsquo;भावेनुपसर्गस्य&rsquo; इत्यप्सम्प्रसारणं च ।<br>
किञ्च - याश्चापो मया गृहीष्यन्ते ताश्चानयाहुत्या मम हवं शृण्वन्तु । कीदृश्यः । धिषणाः धृष्टाः यागसम्पादननिपुणाः । &lsquo;धृषेर्धिष च संज्ञायाम्&rsquo; इति क्युप्रत्ययः । देवीः देव्यः दानादिगुणयुक्ताः । &lsquo;वा छन्दसि&rsquo; इति पूर्वसवर्णदीर्घत्वम् । यद्वा - धिषणाः विद्याः, &lsquo;विद्या वै धिषणा&rsquo; इति । दानादिगुणयुक्ताश्च शृण्वन्त्विति । चशब्देन तासां समुच्चयः ।</p>
<p>अधुना प्रत्यक्षवदुच्यते - हे ग्रावाणः । ग्रावाणो ग्रावकल्पा इत्येके । वर्षणशीला मेघा इत्यन्ये । ग्रावाण एवेत्यपरे । यूयमपि शृणोत श्रुणुत । &lsquo;तप्तनप्तनधनाश्च&rsquo; इति तप् । किं? विदुषोस्य यजमानस्य यज्ञम् । नु इति वितर्के, ननु विदुषोस्य यज्ञश्श्रोतव्य इति । क्षिप्रं श्रुणुतेति वा । यद्वा - प्रथमाबहुवचनस्य व्यत्ययेन शस्, नुशब्दश्च इवार्थे, विद्वांस इव शृणुत इत्यर्थः ।</p>
<p>किञ्च - देवस्सविता सर्वस्य प्रेरकः मे मदीयं हवं शृणोतु । &lsquo;सवितृप्रसूत एव देवताभ्यो निवेद्यापोच्छैति&rsquo; `इति ब्राह्मणम् । अग्न्यादयो मे हवं श्रुत्वा आगच्छन्तु, यज्ञं निर्वर्तयन्त्विति भावः ॥</p>
<h3 id="मनतर-209">मन्त्रः</h3>
<p>[ संयुक्तमन्त्रः - देवी॑रापो अपान्नपा॒द्य ऊ॒र्मिर्‌ह॑वि॒ष्य॑ इन्द्रि॒यावा᳚न्म॒दिन्त॑मः
तन्दे॒वेभ्यो॑ देव॒त्रा ध॑त्त ]</p>
<p>देवी॑रापो अपान्नपा॒द् य ऊ॒र्मिह॑वि॒ष्यः॑ ।<br>
इ॒न्द्रि॒यावा᳚न्म॒दिन्त॑म॒स्तन्दे॒वेभ्यो॑ देव॒त्रा ध॑त्त।। +++(गायत्री)+++</p>
<h4 id="टक-209">टीका</h4>
<p>4अप्सु बर्हिः प्रास्याभिजुहोति - देवीराप इति यजुरन्तया गायत्र्या ॥ मदिन्तम इत्यन्तं व्याख्यातम् ।</p>
<ul>
<li>[ हे देवीरापः । &lsquo;विभाषितं विशेषवचने बहुवचनम्&rsquo; इति पूर्वस्य विद्यमानत्वात् आप इति निहन्यते । हे अपां नपात् - चतुर्थो नप्ता; अपां नप्तः; अग्नेराहुतिः, आहुत्या आदित्यः, आदित्याद्वृष्टिः; अद्भ्य ओषधयः, ओषधीभ्योन्नं, अन्नादग्निः, इत्युभयथापि अपान्नपात् अग्निः । न पातयतीति नपात्, क्विपि णिलोपः, नञ्समासे &lsquo;नभ्राण्नपात्&rsquo; इति नलोपाभावः; आपो इत्यस्य संहितायां &lsquo;आपो जुषाणः&rsquo; इत्यादिना प्रकृतिभावः, &lsquo;सुबामन्त्रिते पराङ्गवत्सरे&rsquo; इत्यपामित्यस्य पराङ्गवद्भावः, तेन षष्ठ्यामन्त्रितसमुदायो निहन्यते । युष्मदीयो य ऊर्मिर्हविष्यः । हविरर्हतीति &lsquo;छन्दसि च&rsquo; इति यत्प्रत्ययः । इन्द्रियावान् वीर्यवान् । &lsquo;मन्त्रे सोमाश्वेन्द्रिय&rsquo; इति दीर्घः । मदिन्तमः मादयितृतमः । मदी हर्षे, अस्मादन्तर्भावितण्यर्थात् &lsquo;शमित्यष्टाभ्यो घिनुण्&rsquo; इति घिनुण्, घटादित्वात् &lsquo;मितां ह्रस्वः&rsquo; इति ह्रस्वत्वम्, &lsquo;नाद्घस्य&rsquo; इति तमपो नुडागमः ।]</li>
</ul>
<p>तं यथोक्तगुणविशिष्टमूर्मिं देवत्रा देवेषु धत्त स्थापयत । किमर्थं? देवेभ्यः देवार्थं देवानामेवोपभोगार्थम् । &lsquo;देवमनुष्यपुरुष&rsquo; इत्यादिना त्राप्रत्ययः । यद्वा - देवाधीनं धत्त  देवानामेवोपभोगार्थम् । &lsquo;देये त्रा च&rsquo; इति त्रापत्ययो दधातियोगेपि भवति, देवयागार्थमस्मभ्यं धत्तेति यावत् ।</p>
<h3 id="मनतर-210">मन्त्रः</h3>
<p>शु॒क्रꣳ शु॑क्र॒पेभ्यो॒ येषा᳚म्भा॒गस्स्थ स्वाहा॑ ।</p>
<h4 id="टक-210">टीका</h4>
<p>पुनश्च विशेष्यते - शुक्रं सोमं सोमीभविष्यन्तम् । केभ्यः? शुक्रपेभ्यः देवानां मध्ये ये शुक्रपास्सोमपास्तेभ्यः । पुनश्च देवा विशेष्यन्ते - हे आपः येषां देवानां यूयं भागस्स्थ्य भागभूता भविष्यथ तेभ्यो धत्तेति । स्वाहा स्वाहुतं चेदं युष्मभ्यमाज्यमस्तु । &lsquo;आहुत्यैवैना निष्क्रीय गृह्णात्यथो हविष्कृतानामेवाभिघृतानां गृह्णाति&rsquo; `इति ब्राह्मणम् । भागशब्दः &lsquo;कर्षात्वतः&rsquo; इत्यन्तोदात्तः ॥</p>
<h3 id="मनतर-211">मन्त्रः</h3>
<p>कार्‌षि॑र॒स्यपा॒पाम्मृ॒ध्रम् ।</p>
<h4 id="टक-211">टीका</h4>
<p>5मैत्रावरुणचमसेनाहुतिं प्लावयाति - कार्षिरसीति ॥ हे आज्य अप्सु हुतं कार्षिः कर्षणीयमपनेतव्यमसि । &lsquo;कृषेर्वृद्धिश्छन्दसि&rsquo; इति कृषेरिञ्प्रत्ययः । यस्मादेवं तस्मात्त्वामपप्लावयामि अपनयामीत्यर्थः । अपेत्युपसर्गश्रुतेर्योग्यं क्रियापदमध्याह्रियते । कुतः पुनरिदमवसीयत इत्याह - अपां मृध्रं यस्मात्त्वमपां सम्बन्ध्यनिष्टरूपं; युद्धाभिधायिना मृधशब्देनानिष्टरूपत्वं लक्ष्यते । तदस्यास्तीति मृध्रम् । &lsquo;लुगकारेकाररेफाश्च वक्तव्याः&rsquo; इति मत्वर्थीयो रप्रत्ययः । दोषरूपं त्वामपनयामीत्यर्थः । यद्वा - कठिनत्वं लक्ष्यते; आज्यं च जलगतं चेत्कठिनं भवति; तस्य दोषरूपत्वादपनयामीति । &lsquo;कार्षिरसीत्याह शमलमेवासामप प्लावयति&rsquo; `इति ब्राह्मणम् ॥</p>
<h3 id="मनतर-212">मन्त्रः</h3>
<p>स॒मु॒द्रस्य॒॑ वोऽख्षि॑त्या॒ उन्न॑ये ।</p>
<h4 id="टक-212">टीका</h4>
<p>6बर्हिष्यन्तर्धायोन्नयति - समुद्रस्य व इति ॥ समुद्रस्योदकराशेः पूर्वेद्युर्गृहीतस्य वसतीवरीशब्दवाच्यस्य अक्षित्यै अक्षणाय युष्मानुन्नये मैत्रावरुणचमसेन गृह्णामीति । &lsquo;मित्रावरुणौ वा अपां नेतारौ&rsquo; &lsquo;तस्मादद्यमानाः&rsquo; इत्यादि ब्राह्मणम् ॥</p>
<h3 id="मनतर-213">मन्त्रः</h3>
<p>यम॑ग्ने पृ॒थ्सु मर्त्य॒मावो॒ वाजे॑षु॒ यञ्जु॒नाः । <br>
स यन्ता॒ शश्व॑ती॒रिषः॑ ॥ [23]</p>
<h4 id="टक-213">टीका</h4>
<p>7क्रतुकरणं जुहोति - यमग्न इति त्रिपदया गायत्र्या ॥ &lsquo;यद्यग्निष्टोमो जुहोति&rsquo; `इति ब्राह्मणम् । हे अग्ने यं मर्त्यं पृत्सु सङ्ग्रामेषु आवः रक्षसि । &lsquo;छन्दसि लुङ्लङ्लिटः&rsquo; इत्यवतेर्लङ्, आडागम उदात्तः ॥ &lsquo;मांस्पृत्स्नूनामुपसङ्ख्यानम्&rsquo; इति पृतनाशब्दस्य पृद्भावः, &lsquo;सावेकाचः&rsquo; इति विभक्तेरुदात्तत्वम् । कः पुनरसौ यं पृतनासु रक्षसीत्याह वाजेष्वन्नेषु निमित्तभूतेषु । &lsquo;निमित्तात्कर्मसंयोगे&rsquo; इति सप्तमी । अन्नार्थं यं जुनाः गच्छसि । जु इति सौत्रो धातुः वेगितायां गतौ वर्तते, तस्मात्पूर्ववल्लुङ्, श्नाप्रत्ययः, &lsquo;बहुलं छन्दस्यमाङ्योगेपि&rsquo; इत्यडभावः । हवींषि ग्रहीतुं यस्य सकाशं सदा गच्छसीत्यर्थः । स एव खलु त्वया सङ्ग्रामेषु रक्ष्यत्वेन ग्राह्यते । यश्च त्वयैवं रक्ष्यते स एव खलु त्वयानुगृहीतः यन्ता यमयिता वशीकर्ता ॥ &lsquo;न लुट् इति&rsquo; निघातप्रतिषेधः, उदात्तनिवृत्तिस्वरो व्यत्ययेन प्रवर्तते । किं वशीकरिष्यतीत्याह - शश्वतीः नित्याः इषः अन्नादि प्रभूतं धनं प्राप्नोतीत्यर्थः । शश्वच्छब्दात् &lsquo;उगितश्च&rsquo; इति ङीप् ॥</p>
<p>इति तृतीये त्रयोदशोनुवाकः ॥</p>
<h2 id="कमयषटकणडनतरगत-स-२-२-२-अनवकशषणरभय-चतरथनवक४परयनत-सममनतनमषटन-यजय-परनवकयशच">काम्येष्टिकाण्डान्तर्गते सं २-२-२ अनुवाकशेषेणारभ्य चतुर्थानुवाक(४)पर्यन्ते समाम्नातानामिष्टीनां याज्याः पुरोनुवाक्याश्च</h2>
<ul>
<li>रुद्रवद्यागीये पुरोनुवाक्या याज्ये  १-२  मन्त्रौ</li>
<li>सुरभिमद्यागीये पुरोनुवाक्या याज्ये ३-४  मन्त्रौ</li>
<li>क्षामवद्यागीये पुरोनुवाक्या याज्ये ५-६  मन्त्रौ</li>
<li>कामयागीये पुरोनुवाक्या याज्ये ७-८  मन्त्रौ</li>
<li>यविष्ठयागीये पुरोनुवाक्या याज्ये ९-१०  मन्त्रौ</li>
<li>आयुष्मद्यागीये पुरोनुवाक्या याज्ये ११-१२  मन्त्रौ</li>
<li>जातवेदोयागीये पुरोनुवाक्या याज्ये १३-१४  मन्त्रौ</li>
<li>रुक्मवद्यागीये पुरोनुवाक्या याज्ये १५-१६  मन्त्रौ</li>
<li>तेजस्वद्यागीये पुरोनुवाक्या याज्ये १७-१८  मन्त्रौ</li>
<li>साहन्त्ययागीये पुरोनुवाक्या याज्ये १९-२०  मन्त्रौ</li>
<li>अन्नवद्यागीये पुरोनुवाक्या याज्ये २१-२२  मन्त्रौ</li>
<li>पवमानयागीये पुरोनुवाक्या याज्ये २३-२४  मन्त्रौ</li>
<li>पावकयागीये पुरोनुवाक्या याज्ये २५-२६  मन्त्रौ</li>
<li>शुचियागीये पुरोनुवाक्या याज्ये २७-२८  मन्त्रौ</li>
</ul>
<h2 id="अनवक-१४-कमयषटयजयपरनवकय">अनुवाकः १४ काम्येष्टियाज्यापुरोनुवाक्याः</h2>
<h3 id="रदरवदयगय-परनवकय-यजय--१-२--मनतर">रुद्रवद्यागीये पुरोनुवाक्या याज्या  १-२  मन्त्रः</h3>
<h4 id="मनतर-214">मन्त्रः</h4>
<p>त्वम॑ग्ने रु॒द्रो असु॑रो म॒हो दि॒वस्त्वꣳ शर्धो॒ मारु॑तम्पृ॒ख्ष ई॑शिषे ।<br>
त्वँव्वातै॑ररु॒णैर्या॑सि शङ्ग॒यस्त्वम्पू॒षा वि॑ध॒तᳶ पा॑सि॒ नु त्मना᳚ ॥</p>
<h5 id="टक-214">टीका</h5>
<p>1अतः परं याज्याकाण्डं वैश्वदेवम् ॥ तत्र &lsquo;अग्नये रुद्रवते पुरोडाशमष्टाकपालं निर्वपेदभिचरन्&rsquo; इत्यस्य पुरोनुवाक्या - त्वमग्न इति जगती ॥<br>
हे भगवन्नग्ने स्वयं रुद्र एव त्वं, यो रोदयिता सर्वेषामुपसंहारे । &lsquo;रोदेर्णिलुक्च&rsquo; इति रक्प्रत्ययः । रोदनहेतुमाह - असुरः निरसिता सर्वाधिकाराणां&rsquo; । &lsquo;असेरुरन्&rsquo; इत्युरन्प्रत्ययः । एवं संहारमूर्तिरूपेणाग्निस्स्तूयते, शत्रुमारणादौ रुद्रवद्भावात् । यथा &lsquo;एषा वा अस्य घोरा तनूः&rsquo; इति ।<br>
यद्वा - रुद्रवान् रुद्रः मत्वर्थीयोकारः, रुद्रपराक्रमवानित्यर्थः । दिवो द्युलोकस्य महः उत्सवकारी त्वं हविषां प्रदानेन । &lsquo;ऊडिदम्&rsquo; इति विभक्तेरुदात्तत्वम् । यद्वा - देव उच्यते । दिवः द्युलोकवासिनां देवनां महः महान् महादेव इत्यर्थः । महतीति महः, पचाद्यच् । त्वमेव पृक्षः अन्नस्य ईशिषे । &lsquo;ईशस्से&rsquo; इतीडागमः । पृडित्यन्ननाम । पृक्षतिश्छान्दसः पृणक्तिपर्यायः, ततः क्विप् । &lsquo;सावेकाचः&rsquo; इति विभक्तेरुदात्तत्वम् ।<br>
यस्मादन्नस्येशिषे, तस्मात्त्वमेव मारुतं मरुतां सम्बन्धि शर्धः बलं च, त्वदायत्तत्वात् । त्व वातैर्वाततुल्यैः वातजवैः अरुणैः सन्ध्यावर्णैः अश्वैर्यासि । शंगयः सुखगृहं त्वमेव पूषा पोषको भूत्वा विधतः परिचरतः पासि चरुपुरोडाशादिभिस्त्वामर्चयतो रक्षसि । &lsquo;श्वन्नुक्षन्पूषन्&rsquo; इति षुषेः कनिन्प्रत्ययो निपातितः । विध विधाने तौदादिकः, &lsquo;शतुरनुमः&rsquo; इति विभक्तेरुदात्त त्वम् । नु क्षिप्रं त्मना आत्मना स्वयमेव । &lsquo;मन्त्रेष्वाङ्यादेरात्मनः&rsquo; इत्याकारलोपः ।</p>
<p>हे अग्ने रुद्ररूप एवंगुणविशिष्टस्त्वं रुद्रतुल्यपराक्रमो भूत्वा अनया घोरया तन्वा अस्माकं शत्रून्मारयेति भावः । &lsquo;एषा वा अस्य घोरा तनूर्यद्र्द्रः&rsquo; इत्यादि ब्राह्मणम् ॥</p>
<h3 id="रदरवदयगय-यजय--२--मनतर">रुद्रवद्यागीये याज्या  २  मन्त्रः</h3>
<h4 id="मनतर-215">मन्त्रः</h4>
<p>आ वो॒ राजा॑नमध्व॒रस्य॑ रु॒द्रꣳ होता॑रꣳ सत्य॒यज॒ꣳ॒ रोद॑स्योः । <br>
अ॒ग्निम्पु॒रा त॑नयि॒त्नोर॒चित्ता॒द्धिर॑ण्यरूप॒मव॑से कृणुध्वम् ॥</p>
<h5 id="टक-215">टीका</h5>
<p>2तस्यैव याज्या - आ व इति त्रिष्टुप् ॥ हे ऋत्विग्यजमानाः अध्वरस्य राजानं प्रधानाधिपतिं रुद्रं (होतारम् अभिमतानां दातारं)+++( अयं भागः लुप्त आसीत् -https://ia801609.us.archive.org/BookReader/BookReaderImages.php?zip=/33/items/in.ernet.dli.2015.405821/2015.405821.Taittiriya-Samhita_jp2.zip&amp;file=2015.405821.Taittiriya-Samhita_jp2/2015.405821.Taittiriya-Samhita_0504.jp2&amp;scale=1&amp;rotate=0 अत्र वर्तते )+++ वा । &lsquo;बहुळम् छन्दसि&rsquo; इति सम्प्रसारणम् । रोदस्योः द्यावापृथिव्योस्सत्ययजं सत्यस्यान्नस्य दातारम् । &lsquo;अन्येभ्योपि दृश्यते&rsquo;, इति विच्, कृदुत्तरपदप्रकृतिस्वरत्वम् । यद्वा - सत्यममोघं यजनं यस्य । &lsquo;परादिस्छन्दसि बहुलम्&rsquo; इत्युत्तरपदाद्युदात्तत्वम् ।<br>
यद्वा - सत्यमेव यजनं यस्य । यद्वा - सत्यस्य परमार्थस्यानन्दलक्षणस्य सङ्गमयितारम् । हिरण्यरूपं हिरण्यवर्णमग्निं अग्निरूपेणावस्थितं वः युष्माकमवसे रक्षणाय तृप्तये वा कृणुध्वं आत्मसात्कुरुध्वम्, शत्रुमारणादियुष्मदभिमतसिद्ध्यर्थं भजध्वमित्यर्थः । कृधि हिंसाकरणयोः, &lsquo;धिन्विकृण्व्योरच&rsquo; इत्युप्रत्ययः, व्यत्ययेनात्मनेपदम् । करोतेर्वा व्यत्ययेन श्नुप्रत्ययः । अचित्तात्पुरा, चित्तस्याभावेऽचित्तं अन्तःकरणोपसंहारो मरणमिति यावत् । यद्वा - यस्मिन्सति चित्तं नास्ति तन्मरणमेव । ततः प्रागेव देवं भजध्यमिति । &lsquo;परादिश्छन्दसि बहुलम्&rsquo; इत्युत्तरपदाद्युदात्तत्वम् । कीदृशादचित्तात्? तनयित्नोः तनयित्नुर्मेधस्तादृशात्; अनिश्चितकालत्वात् । स्तन शब्दे चुरादिरदन्तः, &lsquo;स्तनिहृषिपुषिगदिमदिभ्यो णेरित्नुच्&rsquo; इतीत्नुच्प्रत्ययः सकारलोपश्छान्दसः ॥</p>
<h3 id="--सरभमदयगय-परनवकय-३--मनतर">- सुरभिमद्यागीये पुरोनुवाक्या ३  मन्त्रौ</h3>
<h3 id="मनतर-216">मन्त्रः</h3>
<p>अ॒ग्निर्‌होता॒ निष॑सादा॒ यजी॑यानु॒पस्थे॑ मा॒तुस्सु॑र॒भावु॑ लो॒के ।</p>
<h4 id="टक-216">टीका</h4>
<p>3अग्नये सुरभिमते पुरोडाशमष्टाकपालं निर्वपेद्यस्य गावो वा पूरुषा वा प्रमीयेरन्यो वा बिभीयात्&rsquo; इत्यस्य पुरोनुवाक्या - अग्निर्होतेति त्रिष्टुप् ॥ होता देवानामाह्वाता । पूर्ववत्सम्प्रसारणम् । यजीयान् यष्टृतमः मानुषाद्धोतुः । ' तुश्छन्दसि&rsquo; इति यष्टृशब्दादीयसुन्प्रत्ययः, &lsquo;तुरिष्ठेमेयस्सु&rsquo; इति टिलोपः । युवा नित्यतरुणः । कविर्मेधावी । पुरुनिष्ठः प्रुषु बहुषु स्थानेषु स्थितः । &lsquo;आतश्चोपसर्गे&rsquo; इति कः, थाथादिस्वरेणोत्तरपदान्तोदात्तत्वम् । ऋतावा ऋतवान् यज्ञवान् । &lsquo;छन्दसीवनिपौ&rsquo; इति वनिप्प्रत्ययः, &lsquo;अन्येषामपि दृश्यते&rsquo; इति दीर्घः । धर्ता धारयिता कृष्टीनां मनुष्याणाम् । &lsquo;नामन्यतरस्याम्` इति नाम उदात्तत्वम् । उत अपि च मध्ये तेषां मनुष्याणां हृदये इद्धः दीप्तः । एवं सर्वोपकारी सर्वसद्गुणान्वितोऽयमग्निः मातुः मातृस्थानीयाया वेदेः, निर्मात्र्या वा श्रेयसामुपस्थे उपस्थस्थानीये उत्सङ्गसदृशे सुरभौ शोभनहविर्गन्धयुक्ते लोके आलोकवति अस्मिन्प्रदेशे निषसाद निषीदति । &lsquo;छन्दसि लुङ्लङ्लिटः&rsquo; इति लिट् । सोयमस्माकं भेषजं करोत्विति भावः । &lsquo;एषा वा अस्य भेषज्या तनूर्यत्सुरभिमती&rsquo; इति ब्रह्मणम् ॥</p>
<h3 id="सरभमदयगय--यजय-४--मनतर">सुरभिमद्यागीये  याज्या ४  मन्त्रौ</h3>
<h3 id="मनतर-217">मन्त्रः</h3>
<p>सा॒ध्वीम॑कर्दे॒ववी॑तिन्नो अ॒द्य य॒ज्ञस्य॑ जि॒ह्वाम॑विदाम॒ गुह्या᳚म् ।<br>
स आयु॒रागा᳚थ्सुर॒भिर्वसा॑नो भ॒द्राम॑कर्दे॒वहू॑तिन्नो अ॒द्य ॥</p>
<h4 id="टक-217">टीका</h4>
<p>4तत्रैव याज्या - साध्वीमिति त्रिष्टुप् ॥ यस्माद्वयं यज्ञस्यास्य जिह्वां जिह्वास्थानीयं भगवन्तमग्निमविदाम ज्ञातवन्तः लब्धवन्तो वा । वेत्तेर्विन्दतेर्वा व्यत्ययेन शप्रत्ययः, नुमभावश्च । कीदृशीं जिह्वां? गुह्यामविदुषां गूहनीयाम् । गुहायां भवेति दिगादित्वाद्यत्, &lsquo;यतोऽनावः&rsquo; इत्याद्युदात्तत्वम् । तादृशीं तां भक्तिसामर्थ्याद्वयमविदाम । तस्मादद्य अस्मिन्नह्नि, नः अस्माकभस्माभिः क्रियमाणां देववीतिं देवभक्षं देवपूजां वा साध्वीं शोभनां अकः करोतु । &lsquo;छन्दसि लुङ्लङ्लिटः&rsquo; इति लुङ्, &lsquo;मन्त्रे घस&rsquo; इत्यादिना च्लेर्लुक् । <br>
किञ्च - स एवाग्निः आयुः वसानः आच्छादयन् आयुषा परिवीयमाणः अस्मान्वा आयुषा परिवारयन् आयुष्मतोस्मान्कुर्वन्, सुरभिस्सुगन्धिः चरुपुरोडाशादिगन्धयुक्तः अस्मानागादागच्छतु । पूर्ववल्लुङ्, &lsquo;गातिस्था&rsquo; इत्यादिना सिचो लुक् । आगत्य चास्माकमायुरर्थे, अद्यास्मिन्नहनि नः अस्माकं देवहूतिं देवा हूयन्ते अस्यामिति देवहूतिरिष्टिः तां भद्रां शोभनां यथोक्तमनुतिष्ठतां अकः करोतु इति । स एव लुङ् । देववीतिदेवहूतिशब्दयोः दासीभारादित्वात्पूर्वपदप्रकृतिस्वरत्वम् ॥</p>
<h3 id="कषमवदयगय-परनवकय-५-मनतर">क्षामवद्यागीये पुरोनुवाक्या ५ मन्त्रः</h3>
<h4 id="मनतर-218">मन्त्रः</h4>
<p>अक्र॑न्दद॒ग्निस्स्त॒नय॑न्निव॒ द्यौः ख्षामा॒ रेरि॑हद्वी॒रुध॑स्सम॒ञ्जन्न् ।<br>
स॒द्यो ज॑ज्ञा॒नो वि हीमि॒द्धो अख्य॒दा रोद॑सी भा॒नुना॑ भात्य॒न्तः ॥</p>
<h5 id="टक-218">टीका</h5>
<p>5अग्नये क्षामवते पुरोडाशमष्टाकपालं निर्वपेत्सङ्ग्रामे संयत्ते&rsquo; इत्यस्य परोनुवाक्या - अक्रन्ददिति त्रिष्टुप् ॥ अयमग्निरक्रन्दत् क्रन्दतु शब्दं करोतु अस्मच्छत्रुकुलं दहन् । छान्दसो लङ् । स्तनयन् द्युरिव यथा द्यौर्घनपटलसञ्छन्ना स्तनयति । स्तन शब्दे चुरादिरदन्तः । यद्वा - क्रन्दयतु अस्मद्रिपुकुलम् गर्जन्तीव द्यौरन्तरिक्षं; दिवि हि गर्जान्त्यां भयेन जना महारवं कुर्वन्ति ।<br>
किं कुर्वन्नित्याह - क्षाम क्षीणं, दग्धमस्मच्छत्रुकुलं रोरिहन्नत्यर्थं लिहन् आस्वादयन् सर्वतो दहन् इत्यर्थः । क्षयि जयि षयि क्षये &lsquo;भूतेपि दृश्यन्ते&rsquo; इति भूतेपि कर्मणि मनिन् प्रत्ययः । रिहेर्यङ्लुगन्ताच्छतृप्रत्ययः, &lsquo;नाभ्यस्ताच्छतुः&rsquo; इति नुमभावः, &lsquo;अभ्यस्तानामादिः&rsquo; इत्याद्युदात्तत्वम् । &lsquo;कपिलकादीनां संज्ञाछन्दसोर्वालो रमापद्यते&rsquo; इति रत्वम् । &lsquo;अन्येषामपि दृश्यते&rsquo; इति क्षामशब्दस्य संहितायां दीर्घत्वम् ।<br>
पुनश्च विशेष्यते - वीरुधस्समञ्जन् सम्मृक्षन् सन्दहन्; उपलक्षणं चैतत्. तृणगुल्मलतावनस्पतीनाप्नुवन्नित्यर्थः ।<br>
किमीदृशी शक्तिरप्यस्य विद्यत इत्याह - वि हीमिति । हि यस्मादर्थे वर्तते । ईमित्यवधारणे । यस्मादयमग्निः जज्ञानो जायमानः ।
जनी प्रादुर्भावे दैवादिकः, &lsquo;बहुळं छन्दसि&rsquo; इति शप श्लः  ।
यद्वा - जन जनने जुहोत्यादिकः, व्यत्ययेनात्मनेपदं । सद्य एव तत्क्षणादेव इद्धः दीप्तः रोदसी द्यावापृथिव्यौ व्यख्यत् व्यचेष्टत व्यपश्यत् । छान्दसो लुङ्, &lsquo;अस्यतिवक्तिख्यातिभ्योङ्&rsquo;, &lsquo;हिच&rsquo; इति निघातप्रतिषेधः । स्वयं च भानुना तेजसा अन्तर्द्यावापृथिव्योर्मध्ये आभाति समन्तात्प्रकाशते । यद्वा - रोदसी व्यख्यत् विचष्टे यथावत्प्रकाशयति । स्वयमपि तयोर्मध्ये भाति । तस्मान्महातेजसानेन किं हि नाम कर्तुं न शक्यते इति भावः । `भागधेयेनैवैनꣳ शमयित्वा परानभि निर्दिशति&rsquo; ``इति ब्राह्मणम् ।</p>
<p>&lsquo;अभि वा एष एतानुच्यति येषां पूर्वापरा अन्वञ्चः प्रमीयन्ते पुरुषाहुतिर्ह्यस्य प्रियतमाग्नये क्षामवते पुरोःडाशमष्टाकपालं निर्वपेत्&rsquo; इत्यस्यापीयमेव पुरोनुवाक्या । तदैवं योजनीयम् - अयमेवंगुणविशिष्टोग्निरस्माकं पूर्वापरप्रमादहेतुं पापं क्षाम क्षीणं यथा तथा रेरिहत् आस्वादयन् नाशयन् अनेन हविषा समिद्धः शब्दं करोत्विति । `'भागधेयेनैवैनं शमयति नैषां पुरायुषोपरः प्र मीयते&rsquo; ``इति ब्राह्मणम् ।</p>
<p>&lsquo;अभि वा एष एतस्य गृहानुच्यति यस्य गृहान्दहत्यग्नये क्षामवते पुरोडाशमष्टाकपालं निर्वपेत्&rsquo; इत्यस्यापीयमेव पुरोनुवाक्या । तत्र त्वेवं व्याख्येयम् - क्षाम क्षीणं दग्धमस्मद्गृहं रेरिहत् आस्वादयन्वीरुधो गृहावयवान् स्थूणावंशदीन् समञ्जन् भक्षयन्नयं खल्वग्निरक्रन्दत् । तस्मादिममिदानीमेवानेन हविषा प्रसन्नं करोमि, यथा पुनरस्मद्गृहं न धक्ष्यतीति । &lsquo;भागधेयेनैवैनं शमयति नास्यापरं गृहान्दहति&rsquo; `इति ब्राह्मणम् ॥</p>
<p>क्षामवद्यागीये यज्या ६ मन्त्रः</p>
<h3 id="मनतर-219">मन्त्रः</h3>
<p>त्वे वसू॑नि पुर्वणीक [25]हो॒त॒र्दो॒षा वस्तो॒रेरि॑रे य॒ज्ञिया॑सः ।<br>
ख्षामे॑व॒ विश्वा॒ भुव॑नानि॒ यस्मि॒न्थ्सꣳ सौभ॑गानि दधि॒रे पा॑व॒के ॥</p>
<h4 id="टक-219">टीका</h4>
<p>6तेषु त्रिष्वपि याज्या - त्वे वसूनीति त्रिष्टुप् ॥ हे पुर्वणीक बहुबल होतः देवानामाह्वातः त्वे त्वयि खलु एरिरे । &lsquo;सुपां सुलुक्&rsquo; इति शे आदेशः । वसूनि धनानि वासहेतुत्वाद्वरिष्ठानि वा धनानि हविर्लक्षणानि दोषावस्तोः रात्रावह्नि च यज्ञियासः यज्ञार्हाः आईरिरे आभिमुख्येन प्रेरयन्ति प्रक्षिपन्तीत्यर्थः । ईर गतौ अनुदात्तेत् । &lsquo;यज्ञर्त्विभ्यां घखञौ&rsquo;, &lsquo;आज्जसेरसुक्&rsquo; । कीदृशे त्वयीत्याह - यस्मिन्पावके त्वयि सति विश्वा भुवनानि सर्वाणि भूतजातानि सौभगानि सौभाग्यानि सन्दधिरे सम्यग्धारयन्ति । &lsquo;सुभगं मन्त्रे&rsquo; इत्यञ् । त्वदनुग्रहात् पूर्वं किमिवावस्थितानीति चेत्? उच्यते - क्षामेव क्षाम क्षीणं दग्धबहुलमस्माकं शत्रुबलं [बलेन] यादृशं बलं पूर्वापरजनमरणं वा यादृशं, गृहं वा दग्धं यादृशं तदिव पूर्वमसुभगानि भुवनानि त्वत्प्रसादेन सुभगानि भवन्तीति । तस्मादस्माकं शत्रुबलं पूर्वापरमरणं गृहदाहं च शमयित्वा सुभगानस्मान्कुरु श्रीमतो यशस्विनश्च कुरु । पुनातेर्ण्यन्ताण्ण्वुल्, उदात्तनिवृत्तिस्वरेण पावकशब्दस्यान्तोदात्तत्वम् ॥</p>
<h3 id="कमयगय-परनवकय-७-मनतर">कामयागीये पुरोनुवाक्या ७ मन्त्रः</h3>
<h3 id="मनतर-220">मन्त्रः</h3>
<p>तुभ्य॒न्ता अ॑ङ्गिरस्तम॒ विश्वाः᳚ सुख्षि॒तय॒ᳶ पृथ॑क् ।   <br>
अग्ने॒ कामा॑य येमिरे ॥</p>
<h4 id="टक-220">टीका</h4>
<p>7&rsquo;अग्नये कामाय पुरोडाशमष्टाकपालं निर्वपेद्यं कामो नोपनमेत्&rsquo; इत्यस्य पुरोनुवाक्या - तुभ्यं ता इति गायत्री ॥ हे अङ्गिरस्स्तम गन्तव्यतम गतिमत्तमेति वा । अगि रगि लघि गत्यर्थाः, अस्मादसुनि इरुडागमो निपात्यते । हे अग्ने तुभ्यं ताः प्रसिद्धाः विश्वास्तुक्षितयः शोभना क्षितिर्गतिर्यासां ताः प्रजाः । &lsquo;नञ्सुभ्याम्&rsquo; इत्युत्तरपदान्तोदात्तत्वम् । यद्वा - शोभनं क्षयन्ति वसन्तीति सुक्षितयो मनुष्याः । &lsquo;मन्क्तिन्व्याख्यान&rsquo; इत्युत्तरपदान्तोदात्तत्वम् । पृथक्कामाय नानाविधेभ्यः कामेभ्यः कामसिद्धये येमिरे यमन्ति त्वामाराधयितुमात्मानं विषयेभ्यो व्यावर्तयन्ति । व्यत्ययेनात्मनेपदम् । यद्वा - पृथग्यमयन्ति नानाविधैरुपायैरात्मानं यमयन्ति त्वामाराधयितुम् । तस्माद्वयमप्यस्मत्कामसिद्धये त्वामेव भजामह इति भावः । &lsquo;स एवैनं कामेन समर्धयत्युपैनं कामो नमति&rsquo; `इति ब्राह्मणम् ॥</p>
<h3 id="कमयगय-यजय-८-मनतर">कामयागीये याज्या ८ मन्त्रः</h3>
<h4 id="मनतर-221">मन्त्रः</h4>
<p>अ॒श्याम॒ तङ्काम॑मग्ने॒ तवो॒त्य॑श्याम॑ र॒यिꣳ र॑यिवस्सु॒वीर᳚म् ।<br>
अ॒श्याम॒ वाज॑म॒भि वा॒जय॑न्तो॒ऽश्याम॑ द्यु॒म्नम॑जरा॒जर॑न्ते ॥</p>
<h4 id="टक-221">टीका</h4>
<p>8तत्रैव याज्या - अश्यामेति त्रिष्टुप् । ऊत्यन्तः प्रथमः पादः ॥ हे अग्ने तं काममश्याम अश्नुवीमहि, यदर्थमात्मा तुभ्यं निवेदितः । अशू व्याप्तौ, व्यत्ययेन परस्मैपदम्, &lsquo;बहुलं छन्दसि&rsquo; इति शपो लुक्, यासुडादि । तवोती तव रक्षया । अवतेः क्तिनि ज्वरत्वरादिना ऊठादेशः, &lsquo;ऊतियूतिजूति&rsquo; इति क्तिन उदात्तत्वं निपात्यते, तृतीयैकवचनस्य &lsquo;सुपां सुलुक्&rsquo; इति पूर्वसवर्णादेशः ।<br>
किञ्च - हे रयिवः रयिमन् । &lsquo;मतुवसोः&rsquo; इति रुत्वम्, ' छन्दसीरः&rsquo; इति मतोर्वत्वम् । सुवीरं रयिमश्याम प्राप्नुयाम शोभनाः वीराः पुत्रादयो यस्मिन्तं पुत्रपौत्रादिसमृद्धिहेतुं धनं प्राप्नुयाम । &lsquo;वीरवीर्यौ च&rsquo; इत्युत्तरपदाद्युदात्तत्वम् ।<br>
किञ्च - वाजयन्तः वाजमन्नमात्मन इच्छन्तः । क्यचि &lsquo;न छन्दस्यपुत्रस्य&rsquo; इतीत्वप्रतिषेधः । यदा वयं वाजं लिप्सामहे तदा वाजमन्नं आभिमुख्येनाश्नुवीमहि लिप्सेमहि । स्वरानवग्रहौ दुर्घतौ । यद्वा - वाजमाचक्षत इति णिच् । किञ्च - हे अजर जरारहित अजरमक्षयं द्युम्नं यशः ते त्वृत्प्रसादात् अश्याम बिभृयाम । &lsquo;नञो जरमरमित्रमृताः&rsquo; इत्यजरशब्दे उत्तरपदाद्युदात्तत्वम् ॥</p>
<h3 id="यवषठयगय-परनवकय-९-मनतर">यविष्ठयागीये पुरोनुवाक्या ९ मन्त्रः</h3>
<h4 id="मनतर-222">मन्त्रः</h4>
<p>श्रेष्ठँ॑य्यविष्ठ भार॒ताग्ने᳚ द्यु॒मन्त॒माभ॑र । [26]<br>
वसो॑ पुरु॒स्पृहꣳ॑ र॒यिम् ॥</p>
<h5 id="टक-222">टीका</h5>
<p>9&rsquo;अग्नये यविष्ठाय पुरोडाशमष्टाकपालं निर्वृपेत्स्पर्धमानः क्षेत्रे वा सजातेषु वा&rsquo; इत्यस्य पुरोनुवाक्या - श्रेष्ठमिति गायत्री ॥ भारतेति प्रथमपादान्तः । हे अग्ने यविष्ठ युवतम । यौतिः पृथक्करणे, &lsquo;कनिन्युवृषि&rsquo; इत्यादिना यौतेः कनिन्प्रत्ययः । पृथक्कर्तृतम आदाय दातः । यद्वा - तरुणतम भारत यज्ञस्य भर्तारः ऋत्विजो भरताः । &lsquo;भृमृशि ' इत्यादिना बिभर्तेरतच्प्रात्ययः । एतैरुत्पादित भारत हे वसो वासहेतो । &lsquo;शॄस्वृस्निहि&rsquo; इत्यादिना वसेरुप्रत्ययः । श्रेष्ठं प्रशस्यतमं द्युमन्तं दीप्तिमन्तं पुरुस्पृहं पुरुभिर्बहुभिस्स्पृहणीयम् । कर्मणि क्विप् । यद्वा - बह्व्यस्स्पृहा यस्मिन् । &lsquo;परादिश्छन्दसि बहुलम्&rsquo; इत्युत्तरपदान्तोदात्तत्वम् । ईदृशं रयिं धनमस्मभ्यमाभर स्पर्धमानेभ्य आच्छिद्यास्मभ्यं देहि । &lsquo;स एवास्माद्रक्षांसि यवयति नैनमभिचरन् स्तृणुते&rsquo; `इति ब्राह्मणम् ॥</p>
<h3 id="यवषठयगय-यजय-१०-मनतर">यविष्ठयागीये याज्या १० मन्त्रः</h3>
<h4 id="मनतर-223">मन्त्रः</h4>
<p>स श्वि॑ता॒नस्त॑न्य॒तू रो॑चन॒स्था अ॒जरे॑भि॒र्नान॑दद्भि॒र्यवि॑ष्ठः ।<br>
यᳶ पा॑व॒कᳶ पु॑रु॒तम॑ᳶ पु॒रूणि॑ पृ॒थून्य॒ग्निर॑नु॒याति॒ भर्वन्न्॑ ॥</p>
<h5 id="टक-223">टीका</h5>
<p>10तत्रैव याज्या - स श्वितान +++( सश्श्वितान इति टङ्कितमत्र । सः- इति मूले न वर्तते । एवं <a href="https://ia801609.us.archive.org/BookReader/BookReaderImages.php?zip=/33/items/in.ernet.dli.2015.405821/2015.405821.Taittiriya-Samhita_jp2.zip&amp;file=2015.405821.Taittiriya-Samhita_jp2/2015.405821.Taittiriya-Samhita_0511.jp2&amp;scale=1&amp;rotate=0">https://ia801609.us.archive.org/BookReader/BookReaderImages.php?zip=/33/items/in.ernet.dli.2015.405821/2015.405821.Taittiriya-Samhita_jp2.zip&amp;file=2015.405821.Taittiriya-Samhita_jp2/2015.405821.Taittiriya-Samhita_0511.jp2&amp;scale=1&amp;rotate=0</a> मध्ये स श्वितान इत्येव मुद्रितम् । तेन अत्रापि तथैव भाव्यमिति- सश्श्वितान इति न भवितव्यम् )+++ इति त्रिष्टुप् ॥ यः पावकः पावयिता शोधयिता । पुनातेर्ण्यन्तात् ण्वुलि णिलोपे उदात्तनिवृत्तिस्वरेणान्तोन्दात्तत्वम् । पुरुतमः बहुतमः सर्वात्मकत्वात् । छान्दसं प्रत्ययाद्युदात्तत्वम् । यद्वा - पुरूणां पूरणः । छान्दसस्तमप्प्रत्ययः । पुरूणि बहूनि पृथूनि विस्तीर्णानि पुरोडाशादीनि हवींषि भर्वन् भक्षयन् । भर्व हिंसायाम् । अनुयात्यनुक्रमेण गच्छति यजमानगृहान् । स खल्वयमग्निर्हविःप्रियोस्माभिः हविषाराध्यत इत्यर्थः, तस्मादयमस्मच्छत्रून्विनाशयत्विति भावः ।</p>
<p>अधुना तस्यैव हवींषि भुञ्जानस्य गुणानाह - श्वितानः दीप्यमानः । श्विता वर्णे अनुदात्तेत्, ताच्छीलिकश्चानश्, लसार्वधातुकानुदात्तत्वाभावात् &lsquo;चितः&rsquo; इत्यन्तोदात्तत्वम्, &lsquo;बहुलं छन्दसि&rsquo; इति शपो लुक् । तन्यतुः तनिता विस्तारयिता सिद्धीनां दीप्तीनां वा । &lsquo;ऋतन्याञ्चि&rsquo; इत्यादिना तनोतेर्यतुच्प्रत्ययः । रोचनस्थाः रोचनेषु दीप्तिमत्स्थानेषु स्थितः । &lsquo;अनुदात्तेतश्च हलादेः&rsquo; इति रोचतेर्युच्प्रत्ययः । रोचनेषु तिष्ठतीति वा तिष्ठतेः क्विप्, कृदुत्तरपदप्रकृतिस्वरत्वम् । अजरेभिर्जरारहितैः अक्षीणैः । &lsquo;नञोजरमरमित्रमृताः&rsquo; इत्युत्तरपदाद्युदात्तत्वं, &lsquo;बहुलं छन्दसि&rsquo; इत्यैसभावः । नानदद्भिरत्यर्थं नदद्बिः स्तुवद्भिः ऋत्विग्भिः यजमानगणैर्वा परिवृतः । यङ्लुगन्ताच्छतरि &lsquo;अभ्यस्तानामादिः&rsquo; इत्याद्युदात्तत्वम् । यविष्ठः युवतमः सोयमेवंविधोस्मदीयेन हविषा तृप्तोस्मच्छत्रून्विनाशयत्विति शेषः ॥</p>
<h3 id="आयषमदयगय-परनवकय-११-मनतर">आयुष्मद्यागीये पुरोनुवाक्या ११ मन्त्रः</h3>
<h3 id="मनतर-224">मन्त्रः</h3>
<p>आयु॑ष्टे वि॒श्वतो॑ दधद॒यम॒ग्निर्वरे᳚ण्यः ।<br>
पुन॑स्ते प्रा॒ण आय॑ति॒ परा॒ यख्ष्मꣳ॑ सुवामि ते ॥</p>
<h4 id="टक-224">टीका</h4>
<p>11&rsquo;अग्नय आयुष्मते पुरोडाशमष्टाकपालं निर्वपेद्यः कामयेत सर्वमायुरियाम्&rsquo; इत्यस्य पुरोनुवाक्या - आयुष्ट इत्यनुष्टुप् ॥ हे यजमान अयमग्निर्वरेण्यः वरणीयः । &lsquo;वृञ एण्यः&rsquo;, वृषादित्वादाद्युदात्तत्वम् । ते तुभ्यं विश्वतः विश्वमायुर्दधत् दधातु । &lsquo;इतराभ्योपि दृश्यन्ते&rsquo; इति द्वितीयान्तात्तसिल् । दधातेर्लेटि &lsquo;लेटोडाटौ&rsquo; इत्यडागमः, &lsquo;घोर्लोपो लेटि वा&rsquo; इत्याकारलोपः । &lsquo;युष्मत्तत्ततक्षुष्वन्तःपादम्&rsquo; इति संहितायां आयुस्सकारस्य षत्वम् । यदायं प्रसीदति तदानीं गतोपि प्राणः पुनरायति पुनराभिमुख्येनास्मान्प्राप्नोति । इ गतौ भौवादिक उदात्तेत् । यद्वा - पुनरपि त्वदीयः प्राण आयात्वस्य प्रसादेन । अहमपि तदर्थं त्वदीयं शत्रुपक्षं परासुवामि नाशयामि । षू प्रेरणे तौदादिक उदात्तेत् । &lsquo;स एवास्मिन्नायुर्दधाति&rsquo; `इति ब्राह्मणम् ॥</p>
<h3 id="आयषमदयगय-यजय-११-मनतर">आयुष्मद्यागीये याज्या ११ मन्त्रः</h3>
<h4 id="मनतर-225">मन्त्रः</h4>
<p>आ॒यु॒र्दा अ॑ग्ने ह॒विषो॑ जुषा॒णो घृ॒तप्र॑तीको घृ॒तयो॑निरेधि ।<br>
घृ॒तम्पी॒त्वा मधु॒ चारु॒ गव्य॑म्पि॒तेव॑ पु॒त्रम॒भि [27] र॒ख्ष॒ता॒दि॒मम् ॥</p>
<h5 id="टक-225">टीका</h5>
<p>12तत्रैव याज्या - आयुर्दा इति त्रिष्टुप् ॥ हे अग्ने आयुर्दाः अस्य यजमानस्य आयुषो दाता एधि भव । &lsquo;अन्येभ्योपि दृश्यते&rsquo; इति ददातेर्विचि कृदुत्तरपदप्रकृतिस्वरत्वम् । हविषो जुषाणः हविस्सेवमानः भुञ्जानः । &lsquo;क्रियाग्रहणं कर्तव्यम्&rsquo; इति सम्प्रदनत्वाच्चतुर्थ्यर्थे षष्ठी । जुषी प्रीतिसेवनयोः तौदादिक अनुदात्तेत्, ताच्छीलिकश्चानश्, हविस्सेवनशीलः, लसार्वधातुकत्वाभावात् &lsquo;चितः&rsquo; इत्यन्तोदात्तत्वम्, &lsquo;बहुलं छन्दसि&rsquo; इति शपो लुक् । घृतप्रतीकः घृतारम्भः घृतं खल्वग्नेरारम्भः । यद्वा - आघाराभिप्रायमिदं घृतयागारम्भः । घृतयोनिः घृतकारणकः, ईदृशस्त्वमस्यायुर्दाः एधि इदं घृतं पीत्वा । कीदृशं? मधु मधुरं चारु शोभनं निर्मलं गव्यम् । &lsquo;गोपयसोर्यत्&rsquo;, &lsquo;यतोऽनावः&rsquo; इत्याद्युदात्तत्वम् । कि बहुनेत्याह - पिता पुत्रमिवेमं यजमानं अभिरक्षतात् आभिमुख्येन रक्षतु ॥</p>
<h3 id="जतवदयगय-परनवकय-१३-मनतर">जातवेदोयागीये पुरोनुवाक्या १३ मन्त्रः</h3>
<h4 id="मनतर-226">मन्त्रः</h4>
<p>तस्मै॑ ते प्रति॒हर्य॑ते॒ जात॑वेदो॒ विच॑र्‌षणे ।<br>
अग्ने॒ जना॑मि सुष्टु॒तिम् ॥</p>
<h5 id="टक-226">टीका</h5>
<p>13&rsquo;अग्नये जातवेदसे पुरोडाशमष्टाकपालं निर्वपेद्भूतिकामः&rsquo; इत्यस्य पुरोनुवाक्या - तस्मै त इति गायत्री ॥ हे अग्ने जातवेदः जातप्रज्ञ । यद्वा - जातानां भूतानां वेदितः । &lsquo;गतिकारकयोरपि&rsquo; इत्यसुन् । विचर्षणे विविधदर्शन [विविधचर्षणे] विविधमनुष्य, एतेषामुत्पादकत्वात् । तस्मै ते तादृशाय तुभ्यं प्रतिहर्यते कामयमानाय वक्ष्यमाणां स्तुतिम् । यद्वा - प्रतिगन्तुमिच्छते । यद्वा - प्रतिगृह्णते । हर्य गतौ । सुष्टुतिं शोभनां स्तुतिं जनामि जनयामि । जनेर्ण्यन्ताल्लट्, &lsquo;बहुलं संज्ञाछन्दसोः&rsquo; इति णिलुक् । जातवेद इत्यस्यामन्त्रितस्याप्यविद्यमानवत्त्वात् विचर्षण इत्येतदपि न निहन्येत् । अप्ने इत्यस्याविद्यमामत्वात् जनामीति तिङन्तं न निहन्यते । &lsquo;मन् क्तिन् व्याख्यान&rsquo; इति । सुष्टुतिशब्दस्यान्तोदात्तत्वम् । अन्ये खलु दुराराधाः स्तुतिमपि न गृह्णन्ति, त्वं तु स्तुतिं च प्रतिगृह्णासि, ददासि चेप्सितानि । तस्मात् स्तुतिप्रियाय ते स्तुतिं जनयामि । त्वं च तां प्रतिगृह्य यजमानं भूतिं गमयेति भावः । &lsquo;स एवैनं भूतिं गमयति भवत्येव&rsquo; `इति ब्राह्मणम् ॥</p>
<h3 id="जतवदयगय-यजय-१४-मनतर">जातवेदोयागीये याज्या १४ मन्त्रः</h3>
<h4 id="मनतर-227">मन्त्रः</h4>
<p>दि॒वस्परि॑ प्रथ॒मञ्ज॑ज्ञे अ॒ग्निर॒स्मद्द्वि॒तीय॒म्परि॑ जा॒तवे॑दाः ।<br>
तृ॒तीय॑म॒फ्सु नृ॒मणा॒ अज॑स्र॒मिन्धा॑न एनञ्जरते स्वा॒धीः ॥</p>
<h5 id="टक-227">टीका</h5>
<p>14तत्रैव याज्या - दिवस्परीति त्रिष्टुप् ॥ अध्यर्थे परिशब्दः । दिवस्परि द्युलोकस्योपरि दिवः अधि अग्निः प्रथमं जज्ञे आदित्यात्मना अजनिष्ट । &lsquo;पञ्चम्याः परावध्यर्थे&rsquo; इति विसर्जनीयस्य सत्वम्, अत एव ज्ञापकात्पञ्चमी । अस्मत् अस्मत्तः परि अस्मास्वधि द्वितीयं जज्ञे द्वितीयं जन्माकरोत् वैश्वानरात्मना । जातवेदाः जातानां भूतानां वेदिता, जातधनो वा अप्स्वन्तरिक्षे तृतीयं जज्ञे तृतीयं जन्म चकार वैद्युतात्मना । यद्वा - अप्सु सलिले और्वात्मना जज्ञे । अजस्रं सर्वदा सर्वेष्वपि जन्मसु, नृमणाः नृषु मनो यस्योपकरोमीति स नृमणाः । &lsquo;परादिश्छन्दसि बहुलम्&rsquo; इत्युत्तरपदाद्युदात्तत्वम्, &lsquo;छन्दस्यृदवग्रहात्&rsquo; इति णत्वम् । सर्वदा प्रजानामेवोपकारार्थं जज्ञ इति । तमेनमेवंगुणकं इन्धानः समिच्चरुपुरोडाशाद्यैस्सन्दीपयन् । इन्धी दीप्तौ, रौधादिकः, अनुदात्तेत्, &lsquo;श्नान्नलोपः&rsquo; &lsquo;विभाषा वेण्विन्धानयोः&rsquo; इत्याद्युतात्तत्वम् । स्वाधीः स्वा आत्मीयैव धीर्यस्य स स्वाधीः स्वकर्मनिरतः । &lsquo;अन्येषामपि दृश्यते&rsquo; इति पूर्वपदस्य दीर्घत्वम्, पूर्ववदुत्तरपदाद्युदात्तत्वम् । यद्वा - स्वमात्मानं ध्यायतीति स्वाधीः आत्मनिष्ठः । &lsquo;ध्यायतेस्सम्प्रसारणं च&rsquo; इति क्विप् । इन्धानः कर्मनिष्ठः, इन्धानश्च स्वाधीश्च एनं जरते स्तौति । जॄ वयोहानौ छन्दसि स्तुतिकर्मा चौरादिकः आधृषीयः, व्यत्ययेनात्मनेपदम् ॥</p>
<p>###रुक्मवद्यागीये पुरोनुवाक्या १५ मन्त्रः</p>
<h4 id="मनतर-228">मन्त्रः</h4>
<p>शुचि॑ᳶ पावक॒ वन्द्योऽग्ने॑ बृ॒हद्वि रो॑चसे ।  <br>
त्वङ्घृ॒तेभि॒राहु॑तः ॥</p>
<h4 id="टक-228">टीका</h4>
<p>15&rsquo;अग्नये रुक्मवते पुरोडाशमष्टाकपालं निर्वपेद्रुक्कामः&rsquo; इत्यस्य पुरोनुवाक्या - शुचिरिति गायत्री । वन्द्योन्तः प्रथमः पादः ॥ हे अग्ने । पादादित्वान्न निहन्यते, षाष्ठिकमामान्त्रिताद्युदात्तत्वम् । पावक शोधक, त्वं खलु शुचिश्शुद्धः न केवलं शोधयिता वन्द्यस्स्तुत्यश्च सर्वेषाम् । &lsquo;ईडवन्दवृशंस&rsquo; इत्याद्युदात्तत्वम् । स त्वं घृतेभिः घृतैः । &lsquo;बहुलं छन्दसि&rsquo; इत्यैसभावः । अनेकपात्रगतत्वाद्बहुवचनम् । तैराहुतः आभिमुख्येन मर्यादया वा हुतः । &lsquo;गतिरनन्तरः&rsquo; इति पूर्वपदप्रकृतिस्वरत्वम् । बृहत् भृशं विरोचसे विविधमनेकप्रकारं दीप्यसे । त्वं हि शुचित्वादिगुणैः प्रागेव रोचसे, अधुना तु घृतैरप्याहुतो बृहद्विरोचसे । स त्वमस्मिन्यजमाने रुचं देहीति भावः, शेषो वा । &lsquo;स एवास्मिन्रुचं दधाति रोचत एव'`इति ब्राह्मणम् ॥</p>
<p>###रुक्मवद्यागीये याज्या १६ मन्त्रः</p>
<h4 id="मनतर-229">मन्त्रः</h4>
<p>दृ॒शा॒नो रु॒क्म उ॒र्व्या व्य॑द्यौद्दु॒र्मर्‌ष॒मायु॑श्श्रि॒ये रु॑चा॒नः ।<br>
अ॒ग्निर॒मृतो॑ अभव॒द्वयो॑भिः [28] यदे॑न॒न्द्यौरज॑नयथ्सु॒रेताः᳚ ॥</p>
<h5 id="टक-229">टीका</h5>
<p>16तत्रैव याज्या - दृशान इति त्रिष्टुप् ॥ &lsquo;अत्र प्रयाजान्मे&rsquo; इत्यग्निना हवींषि प्रार्थयता &lsquo;अग्नेश्च दीर्घमायुरस्तु देवाः&rsquo; इत्यायुश्च प्रार्थितम् । &lsquo;तव प्रयाजाः&rsquo; इत्यादिना च देवैः प्रत्तानीति दाशतये श्रूयते । तदिदमत्रोच्यते - दृशानः साध्वंशनिरूपकः । &lsquo;युधिबुधिदृशः किच्च&rsquo; इत्यानच्प्रत्ययः । रुक्मः रोचनशीलः दीप्तिमान् उर्व्या महत्या । तया दीप्त्येति सामर्थ्याद्गम्यते । अयं व्यद्यौत् विविधं प्राप्तावान् । द्यु अभिगमने आदादिकः, अतो लङ्, &lsquo;उतो वृद्धिर्लुकि हलि&rsquo; इति वृद्धिः । किं प्राप्तवान्? दुर्मर्षं दुर्धर्षं अन्यैरप्रधृष्यमायुर्जीवनमन्नं वा । कीदृशः? श्रिये श्रयणाय सेवायै तादृशस्यायुषो लाभाय रुचान इच्छन् । व्यत्ययेन लसार्वधातुकानुदात्तत्वाभावः । ताच्छीलिको वा चानश् ।</p>
<p>किञ्च - अतोयमग्निरमृतोभवत् अमरणधर्मा बभूव । वयोभिरन्नैर्देवदत्तैः प्रजातिभिः । यद्यस्मादेनमग्निं द्यौः द्युलोकवासी देवगणः तात्स्थ्याल्लक्षणया द्यौरिति व्यपदिश्यते । अजनयत् एवंगुणकमकरोत् । सुरेताः अमोघबीजः । &lsquo;सोर्मनसी&rsquo; इत्युत्तरपदाद्युदात्तत्वम् । तस्मादमृतो भवेति । यद्वा- अयमग्निः दुर्मर्षमायुर्जीवनमन्नं वा श्रिये श्रयितुं देवेम्यो लब्धुं रुचान इच्छन् । तुमर्थे केप्रत्ययः, &lsquo;दृशे विख्ये च&rsquo; इति चकारस्य अनुक्तसमुच्चयार्थत्वात् । रुक्मः पूर्वमेव द्योतनशीलः अधुनाभीष्टवरलाभेन उर्व्या महत्या दीप्त्या व्यद्यौत् व्यद्युतत् विविधं दीप्तवान् । द्युत दीप्तौ, &lsquo;द्युद्भ्यो लुङि&rsquo; इति परस्मैपदम्, विकरणव्यत्ययनाङं बाधित्वा च्लेस्सिजादेशः, तस्य &lsquo;छन्दस्युभयथा&rsquo; इति सार्वधातुकत्वादिडभावः, हलन्तलक्षणा वृद्धिः, &lsquo;बहुलं छन्दसि&rsquo; इतीडभावः, हल्ङ्यादिसंयोगान्तलोपौ ।</p>
<p>अत्रैव हेतुमाह - अमृतः खल्वयं वयोभिरभवदिति । तदपि कुत इत्याह – यदेनं द्यौरेवंविधमजनयदिति । तस्मादयमस्मद्दत्तान्यात्मीयानि हवींषि गृहीत्वा यजमाने रुचं दधात्विति शेषः ॥
###तेजस्वद्यागीये पुरोनुवाक्या १७ मन्त्रः</p>
<h3 id="मनतर-230">मन्त्रः</h3>
<p>आ यदि॒षे नृ॒पति॒न्तेज॒ आन॒ट्छुचि॒ रेतो॒ निषि॑क्त॒न्द्यौर॒भीके᳚ ।<br>
अ॒ग्निश्शर्ध॑मनव॒द्यँय्युवा॑नꣵ स्वा॒धिय॑ञ्जनयथ्सू॒दय॑च्च ॥</p>
<h4 id="टक-230">टीका</h4>
<p>17अग्नये तेजस्वते पुरोडाशमष्टाकपालं निर्वपेत्तेजस्कामः&rsquo; इत्यस्य पुरोनुवाक्या - आ यदिति त्रिष्टुप् ॥ यत्तेजः शुचि शुद्धं नृपतिं मनुष्याणां रक्षकम् । &lsquo;पातेर्डतिः&rsquo; &lsquo;परादिश्छन्दसि&rsquo; इत्युत्तरपदाद्युदात्तत्वम् । निषिक्तं वृष्टं रेतः उदकं आनट् अश्नुते प्राप्नोति इषे अन्नाय सस्यादिनिष्पत्तये। न हि वृष्टमात्रमुदकं तदुत्पादने शक्तमपितु पार्थिवेनाग्निना संयुक्तम् । अशू व्याप्तौ, व्यत्ययेन परस्मैपदम्, व्यत्ययेनैव श्नम्प्रत्ययः, व्रश्चादिना षत्वमाडागमः । आङाभिमुख्ये, अयमाभिमुख्येन प्रापत । सोग्निः द्यौर्दीप्यमानः । दिवेः क्विप् । अभीके आसन्ने काले अचिरादेव वक्ष्यमाणगुणविशिष्टं यजमानं जनयत् जनयतु । जनेर्लेट् । शर्धं बलवन्तं अनवद्यमवद्यरहितम् । &lsquo;नञ्सुभ्याम्&rsquo; इत्युत्तरपदान्तोदात्तत्वम् । युवानं तरुणं स्वाधियं स्वकर्मनिरतं स्वात्मनिष्ठं वा । ईदृशं यजमानं कुर्यात्, सूदयच्च सूदयतु च । किं यजमानस्य पापम् । पूर्ववल्लेट्, तिङः परत्वान्न निहन्यते । ईदृशो हि पुरुषस्तेजस्वी भवतीति । &lsquo;स एवास्मिन्तेजो दधाति तेजस्व्येव भवति&rsquo; `इति ब्राह्मणम् ।</p>
<p>केचिदाहुः - यदिति लिङ्गव्यत्ययः, यमग्निं शर्धमनवद्यं युवानं स्वाधियं नृपतिं वृष्टमुदकमानट् सोग्निर्दीप्यमानः क्षिप्रमेव यजमानस्य तेजो जनयतु तेजोविरोधि च सूदयतु इति । &lsquo;चादिषु च&rsquo; इति द्वितीयस्य तिङो निघातप्रतिषेधः, तिङः परत्वात् ॥
###तेजस्वद्यागीये याज्या १७ मन्त्रः</p>
<h4 id="मनतर-231">मन्त्रः</h4>
<p>स तेजी॑यसा॒ मन॑सा॒ त्वोत॑ उ॒त शि॑ख्ष स्वप॒त्यस्य॑ शि॒ख्षोः ।<br>
अग्ने॑ रा॒यो नृत॑मस्य॒ प्रभू॑तौ भू॒याम॑ ते सुष्टु॒तय॑श्च॒ वस्वः॑ ॥</p>
<h5 id="टक-231">टीका</h5>
<p>18तत्रैव याज्या - स तेजीयसेति त्रिष्टुप् ॥ हे अग्ने स यजमानः पूर्वोक्तगुणविशिष्टो यस्त्वया तेजस्वीति सः तेजीयसा तेजस्वितरेण मनसा, तेजनं तेजः तद्वता निशिततरेण सावधानेनेत्यर्थः । &lsquo;अस्मायामेधास्रजो विनिः&rsquo;, &lsquo;विन्मतोर्लुक्&rsquo;, &lsquo;टेः&rsquo; इति टिलोपः । त्वोतः त्वया ऊतस्त्वयैव रक्षितोस्त्विति शेषः । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । तत्र त्वदूत इति वक्तव्ये पृषोदरादित्वाद्व्यञ्जनलोपः । उत अपि च स्वपत्यस्य शोभनपुत्रपौत्रादेः । &lsquo;नञ्सुभ्याम् इत्युत्तरपदान्तोदात्तत्वम् । शिक्षोः शक्तुमिच्छतः । &lsquo;सनिमीमा&rsquo; इत्यादिना इस्भावोऽभ्यासलोपश्च, &lsquo;सनाशंसभिक्ष उः&rsquo; । नृतमस्य मनुष्यतमस्य मनुष्योत्तमस्य यजमानस्य रायः धनानि शिक्ष यजमानकार्यसमर्थान्कर्तुं कृतसङ्कल्पोभव । सन्नन्ताल्लोट्, जिज्ञासाया अविवक्षितत्वात् &lsquo;शिक्षेर्जिज्ञासायाम्&rsquo; इत्यात्मनेपदाभावः । यजमानाय देहीति विवक्षितम् । प्रभूतौ प्रभवार्थं यजमानस्य यथायं लोके तेजस्वी भवति तदर्थमित्यर्थः । निमित्तात्कर्मसंयोगे सप्तमी, &lsquo;तादौ च&rsquo; इति पूर्वपदप्रकृतिस्वरत्वम् । <br>
किञ्च - ते तव प्रसादाद्वयं सुष्टुतयः शोभना स्तुतिर्येषां ताडृशास्त्वद्विषयामेव शोभनां स्तुतिं सदा कुर्वन्तः, वस्वः वसुमन्तो भूयाम भवेम अमोघप्रयत्नास्स्यामेति भावः । भवतेर्विध्यादि लिङ्, &lsquo;बहुलं छन्दसि&rsquo; इति शपो लुक् । &lsquo;लुगकारेकाररेफाश्च&rsquo; इति वसुशब्दात्परस्य मत्वर्थीयस्य लुक्, &lsquo;जसादिषु वा वचनं छन्दसि प्राङ्णौ चङ्युपधायाः&rsquo; इति गुणाभावः, &lsquo;वा छन्दसि&rsquo; इति पूर्वसवर्णदीर्घाभावः ह्रस्वादपि भविष्यतीति । यद्वा - तव प्रभूतौ प्रभावे वयं भूयाम प्रभावानुगुणमस्मासु कुर्विति भावः । तदेवाह - सुष्टुतयस्त्वामेव स्तुवन्तो वयं वसुमन्तस्स्याम, यथा ते प्रभावो न हीयत इति ॥</p>
<h3 id="सहनतययगय-परनवकय-१९-मनतर">साहन्त्ययागीये पुरोनुवाक्या १९ मन्त्रः</h3>
<h4 id="मनतर-232">मन्त्रः</h4>
<p>अग्ने॒ सह॑न्त॒मा भ॑र द्यु॒म्नस्य॑ प्रा॒सहा॑ र॒यिम् ।<br>
विश्वा॒ यः [29]च॒र्‌ष॒णीर॒भ्या॑सा वाजे॑षु सा॒सह॑त् ॥</p>
<h5 id="टक-232">टीका</h5>
<p>19&rsquo;अग्नये साहन्त्याय पुरोडाशमष्टाकपालं निर्वपेत्सीक्षमाणः&rsquo; इत्यस्य पुरोनुवाक्या - अग्ने सहन्तमित्यनुष्टुप् ॥ हे अग्ने सहन्तमभिभवन्तं पराभिभवक्षमं पर्याप्तमित्यर्थः । ईदृशं रयिं धनमाभर आहर । &lsquo;हृग्रहोर्भश्छन्दसि&rsquo; इति । द्युम्नस्य यशस्विनः पुरुषस्यास्मदमित्रभूतस्य प्रासहा प्रहसनेन तादृशमस्मदमित्रमभिभूय तदीयं रयिमस्मभ्यमाभर आहर । षह मर्षणे चौरादिकः उदात्तेत् आधृषीयः, तस्माद्भावे क्विप्, &lsquo;नहिवृतिवृषिव्यधिरुचिसहितनिषु क्वौ&rsquo; इत्युपसर्गस्य दीर्घत्वम् । यो भवान् विश्वाश्चर्षणीः मनुष्यसेनाः अस्मद्विपक्षभूताः वाजेष्वन्नेषु निमित्तभूतेषु । उपलक्षणं चैतत् । अस्माकमन्नादिकं साधयितुं अभिसासहत् अभिभवतु ।<br>
किं कुर्वन्नित्याह - आसा आसनमात्रेणैव । आसेः क्विप्, &lsquo;सावेकाचः&rsquo; इति विभक्तेरुदात्तत्वम् । सहेर्लेटि &lsquo;बहुलं छन्दसि&rsquo; इति शपश्श्लुः, द्विर्वचने तुजादित्वादभ्यासस्य दीर्घत्वम् । यद्वा - यङ्लुगन्तात् &lsquo;लेटोडाटौ&rsquo; इत्यडागमः तुजादित्वाभावे, अजादेरभावात् &lsquo;अभ्यस्तानामादिः&rsquo; इत्वाद्युदात्तत्वाभावः, &lsquo;अच्यनिटि&rsquo; इत्यत्र हि &lsquo;ङित्यजादौ&rsquo; इत्युक्तम् । &lsquo;अनुदात्ते च&rsquo; इति तर्हि प्राप्नोति? &lsquo;छन्दस्युभयथा&rsquo; इत्यार्धधातुकत्वात् न भविष्यतीत्यदोषः । यद्वा - चुरादिण्यन्तात् &lsquo;छन्दसि लुङ्लङ्लिटः&rsquo; इति लुङ्चङादि, वर्णव्यत्ययेनाभ्यासस्याकारः, &lsquo;चङ्यन्यतरस्याम्&rsquo; इत्युपोत्तमस्योदात्तत्वम् ॥</p>
<h3 id="सहनतययगय-यजय-२०-मनतर">साहन्त्ययागीये याज्या २० मन्त्रः</h3>
<h4 id="मनतर-233">मन्त्रः</h4>
<p>तम॑ग्ने पृतना॒सहꣳ॑ र॒यिꣳ स॑हस्व॒ आ भ॑र ।<br>
त्वꣳ हि स॒त्यो अद्भु॑तो दा॒ता वाज॑स्य॒ गोम॑तः ॥</p>
<h5 id="टक-233">टीका</h5>
<p>20तत्रैव याज्या - तमग्ने पृतनासहमित्यनुष्टुप् ॥ हे अग्ने सहस्वः महाबल । &lsquo;मतुवसोः&rsquo; इति रुत्वम् । पृतनासहं सर्वशत्रुसेनाभिभवनसमर्थं तत्र पर्याप्तं रयिं धनं आभर आहर । पूर्ववद्भत्वम् । सहेः क्विप्, कृदुत्तरपदप्रकृतिस्वरत्वम् । यस्मात्त्वमेव सत्यः अवितथः अद्भुतः आश्चर्यभूतः वाजस्यान्नस्य दाता गोमतः गोसहितस्य वाजस्य दातेत्यर्थः । तस्मात्तादृशमन्नमस्मभ्यं देहि येन वयं शत्रूनभिभविष्याम इति ॥</p>
<h3 id="अननवदयगय-परनवकय--२१-मनतर">अन्नवद्यागीये पुरोनुवाक्या  २१ मन्त्रः</h3>
<h4 id="मनतर-234">मन्त्रः</h4>
<p>उ॒ख्षान्ना॑य व॒शान्ना॑य॒ सोम॑पृष्ठाय वे॒धसे᳚ ।<br>
स्तोमै᳚र्विधेमा॒ग्नये᳚ ॥</p>
<h5 id="टक-234">टीका</h5>
<p>21&rsquo;अग्नयेन्नवते पुरोडाशमष्टाकपालं निर्वपेद्यः कामयेतान्नवान् स्याम्&rsquo; इत्यस्य पुरोनुवाक्या - उक्षान्नायेति गायत्री ॥ उक्षा अन्नं यस्य तस्मै । एवं वशान्नाय । सोमपृष्ठाय सोमे हविषि स्थितानि पृष्ठानि स्तोत्राणि यस्य स सोमपृष्ठः, पृष्ठस्तोत्रेण सोमेनाराध्यत इत्यर्थः । व्यधिकरणो बहुव्रीहिः । मत्वर्थीयो वाऽकारः, सोमवन्ति पृष्ठानि यस्येति । वेधसे विधात्रे मेधाविने । उञ्छादित्वादन्तोदात्तत्वम् । ईदृशायाग्नये तुभ्यं स्तोमैस्स्तोत्रैर्विधेम परिचरेम, एवंगुणकं त्वां परिचरेम इत्यर्थः । विधविधाने तौदादिकः । &lsquo;क्रियाग्रहणं कर्तव्यम्&rsquo; इति सम्प्रदानत्वाच्चतुर्थी, द्वितीयार्थे वा विभक्तिव्यत्ययेन । एवमस्माभिस्स्तुतस्त्वं यजमानमन्नवन्तं कुरु । &lsquo;स एवैनमन्नवन्तं करोत्यन्नवानेव भवति&rsquo; `इति ब्राह्मणम् ॥</p>
<h3 id="अननवदयगय-यजय--२२-मनतर">अन्नवद्यागीये याज्या  २२ मन्त्रः</h3>
<h4 id="मनतर-235">मन्त्रः</h4>
<p>व॒द्मा हि सू॑नो॒ अस्य॑द्म॒सद्वा॑ च॒क्रे अ॒ग्निर्ज॒नुषाज्मान्न᳚म् ।<br>
स त्वन्न॑ ऊर्जसन॒ ऊर्ज॑न्धा॒ राजे॑व जेरवृ॒के ख्षे᳚ष्य॒न्तः ॥</p>
<h5 id="टक-235">टीका</h5>
<p>22तत्रैव याज्या - वद्मा हीति त्रिष्टुप् ॥ हे सूनो पुत्र । कस्य? सहसः यजमानस्य वा । यद्वा - पुत्रवत्सर्वेषामभिमतकारिन् । सूनुवत्सूनुः उपचारपदं वा । अथवा सोता सूनुः सर्वस्योत्पादकः । सूतेः &lsquo;सुवः कित्&rsquo; इति नुप्रत्ययः । स त्वं वद्मासि, वदत्यनयेति वद्मा वाक्, त्वं वागिन्द्रियम् । तस्यापि कारणं प्राणो वा, त्वया हि सर्वे वदन्ति । असीत्यस्य &lsquo;हि च&rsquo; इति निघातप्रतिषेधः । वद्माशब्द उञ्छादिषु द्रष्टव्यः ।</p>
<p>पुनश्चाग्निर्विशेष्यते - अद्मसद्वा अद्यत इत्यद्मा अन्नम् । अदेर्मनिन्प्रत्ययः । अद्मनि सीदन्तीत्यद्मसद्वा । &lsquo;अन्येभ्योपि दृश्यते&rsquo; इति सदेर्वनिप्, कृदुत्तरपदप्रकृतिस्वरत्वम् । &lsquo;सोग्रभुग्विभजन्तिष्ठन्नाहारमजरः कविः&rsquo; इति जन्तूनां स्थितिहेतुत्वेन प्रवर्तक इत्यर्थः । यद्वा - हवीरूपेन्ने प्राणिनां स्थित्यर्थमेव त्वं सीदसीति । यस्मादेवमत एव खलु अग्निर्भगवान् जनुषा जन्मना जायमान एवान्नं चक्रे उत्पादितवान् । मध्यमस्य वा प्रथमव्यत्ययः । &lsquo;जनेरुसिः&rsquo; इत्युसिप्रत्ययः । कीदृशन्नं? अज्य अजन्त्येतत्सर्वेपि भोक्तृत्वेनेत्यज्म, सर्वाभिलषितमित्यर्थः । अजेर्मनिन्, &lsquo;वलादावार्धधातुके वेष्यते&rsquo; इति वीभावाभावः । यस्मादेव त्वं सर्वेषां प्राणभूतोसि प्राणस्य च स्थित्यर्थमन्नमुत्पादितवान् तस्मात्स तादृग्विधस्त्वं नः अस्मभ्यमूर्जं अन्नं रसं वा धाः देहि । दधातेर्लेटि &lsquo;बहुलं छन्दसि&rsquo; इति शपो लुक् । हे ऊर्जसने ऊर्जसोन्नस्य दाता सम्भक्ता वा । &lsquo;छन्दसि वनसन&rsquo; इत्यादिनेन्प्रत्ययः, पृषोदरादित्वाद्व्यञ्जनस्य लोपः । यद्वा - ऊर्जा रसेन तद्वतां रसवतां अन्नादीनां दातः । ऊर्क्शब्दान्मत्वर्थीयोकारः ।<br>
पुनरपि प्रार्थितस्य शीघ्रप्रदानार्थं प्ररोचयन् स्तौति - हे अग्ने राजेव जेः यथा राजा सन्निधिमात्रेणानायासेन शत्रुं जयत्येवं त्वं शत्रुं जयसि । जयतेर्लेटि पूर्ववच्छपो लुक् ।</p>
<p>किञ्च - आवृके, वृका हिंसकाः कामक्रोधादयः, तद्रहिते पुरुषे स्वात्मनिरते अन्तः मध्ये तदीये हृदये क्षेषि क्षयसि निवससि तमनुगृहीतुम् । क्षि निवासगत्योः, पूर्ववच्छपो लुक् । स त्वं यजमानमन्नवन्तं कुर्विति ॥</p>
<h3 id="पवमनयगय-परनवकय--२३-मनतर">पवमानयागीये पुरोनुवाक्या  २३ मन्त्रः</h3>
<h4 id="मनतर-236">मन्त्रः</h4>
<p>[संयुक्तमन्त्रः -  अग्न॒ आयूꣳ॑षि [30] प॒व॒स॒ आ सु॒वोर्ज॒मिष॑ञ्च नः ।<br>
आ॒रे बा॑धस्व दु॒च्छुना᳚म् ॥]</p>
<p>अग्न॒ आयूꣳ॑षि पवस॒ आ सु॒वोर्ज॒मिष॑ञ्च नः ।<br>
आ॒रे बा॑धस्व दु॒च्छुना᳚म् ॥</p>
<h5 id="टक-236">टीका</h5>
<p>23&rsquo;अग्नये पवमानाय पुरोडाशमष्टाकपालं निर्वपेदग्नये पावकायाग्नये शुचये ज्योगामयावी&rsquo; इत्यस्ति त्रिहविष्कोष्टिः । तत्राग्नये पवमानायेत्यस्य पुरोनुवाक्या - अग्न आयूंषीति गायत्री ॥ हे अग्ने आयूंषि जीवनान्यन्नानि वास्मदीयानि त्वं खलु पवसे शोधयसि, यथा वर्धन्ते, यथा वा न क्षीयन्ते । अत ऊर्जं रसं क्षीरादिकमिषमन्नं चास्मभ्यमासुव आभिमुख्येन सुव प्रेरय उत्पादयेत्यर्थः । आरे दूरे नीत्वा बाधस्व बाधय नाशय दुच्छुनामुपद्रवं ज्योगामयावित्वलक्षणम् । &lsquo;उत यदीतासुर्भवति जीवत्येव&rsquo; `इति ब्राह्मणम् ॥</p>
<h3 id="पवमनयगय-यजय-२४-मनतर">पवमानयागीये याज्या २४ मन्त्रः</h3>
<h4 id="मनतर-237">मन्त्रः</h4>
<p>अग्ने॒ पव॑स्व॒ स्वपा॑ अ॒स्मे वर्च॑स्सु॒वीर्य᳚म् ।<br>
दध॒त्पोषꣳ॑ र॒यिम्मयि॑ ॥</p>
<h5 id="टक-237">टीका</h5>
<p>24तत्रैव याज्या - अग्ने पवस्वेति गायत्री ॥ हे अग्ने स त्वं पवस्व स्वपाः शोभनकर्मा । &lsquo;सोर्मनसी अलोमोषसी&rsquo; इत्युत्तरपदाद्युदात्तत्वम् । अस्मे अस्मभ्यम् । &lsquo;सुपां सुलुक्&rsquo; इति शेआदेशः । वर्चः बलं, सुवीर्यं शोभनवीर्ययुक्तं पवस्व शोधय वर्धय । &lsquo;वीरवीर्यौ च&rsquo; इत्युत्तरपदाद्युदात्तत्वम् । अग्ने इत्यस्याविद्यमानत्वात् पवस्वेति न निहन्यते । किं कुर्वन्नित्याह - पोषं पुण्ष्टिं रयिं धनं च मयि दधत् धारयन् स्थापयन् वर्चो मे धेहीति । &lsquo;अभ्यस्तानामादिः&rsquo; इत्याद्युदात्तत्वम् । &lsquo;यदग्नये पवमानाय निर्वपति पुनात्येवैनम्&rsquo; `इति ब्राह्मणम् ॥</p>
<h3 id="पवकयगय-परनवकय--२५-मनतर">पावकयागीये पुरोनुवाक्या  २५ मन्त्रः</h3>
<h4 id="मनतर-238">मन्त्रः</h4>
<p>अग्ने॑ पावक रो॒चिषा॑ म॒न्द्रया॑ देव जि॒ह्वया᳚ ।<br>
आ दे॒वान् व॑ख्षि॒ यख्षि॑ च ॥</p>
<h5 id="टक-238">टीका</h5>
<p>25अग्नये पावकायेत्यस्य पुरोनुवाक्या - अग्ने पावकेति गायत्री ॥ हे अग्ने पावक शोधक । &lsquo;नामन्त्रिते समानाधिकरणे&rsquo; इति पूर्वस्याविद्यमानवत्त्वनिषेधात्परमामन्त्रितं निहन्यते । रोचिषा रोचनशीलया मन्द्रया श्लक्ष्णया मदनशीलया वा हे देव जिह्वया त्वदीयया वाचा वा देवानावक्षि आवह आह्वय यक्षि च यज च । उभयत्रापि लेटि &lsquo;बहुलं छन्दसि&rsquo; इति शपो लुक्, तिङः परत्वाद्यक्षीति न निहन्यते, &lsquo;चादिषु च&rsquo; इति द्वितीया तिङ्विभक्तिर्न निहन्यते । इष्ट्वा च देवान्यजमानस्य अभिमतं रसं सम्पादयेति भावः । &lsquo;पूत एवास्मिन्नन्नाद्यं दधाति&rsquo; ` इति च ब्राह्मणम् ॥</p>
<h3 id="पवकयगय-यजय--२६-मनतर">पावकयागीये याज्या  २६ मन्त्रः</h3>
<h4 id="मनतर-239">मन्त्रः</h4>
<p>स न॑ᳶ पावक दीदि॒वोऽग्ने॑ दे॒वाꣳ इ॒हा व॑ह ।<br>
उप॑ य॒ज्ञꣳ ह॒विश्च॑ नः ॥</p>
<h5 id="टक-239">टीका</h5>
<p>26तत्रैव याज्या - स नः पावकेति गायत्री ॥ हे अग्ने पावक शोधक दीदिवः दीप्यमानः । &lsquo;छन्दसि लुङ्लङ्लिटः&rsquo; इति दिवेर्लिट् &lsquo;क्वसुश्च&rsquo; इति क्वसुरादेशः, &lsquo;वस्वेकाजाद्घसाम्&rsquo; इति नियमादिडभावः, वलि लोपः, तुजादित्वादभ्यासस्य दीर्घ&rsquo;, &lsquo;उगिदचाम्&rsquo; इति नुम्, &lsquo;मतुवसोः&rsquo; इति रुत्वम् । स त्वं नः अस्माकमिहास्मिन्कर्मणि देवानावह । आहूय च नः अस्माकमिमं यज्ञं च हविश्च उपावह देवेभ्य उपहर देवान्प्रापयेत्वर्थः । देवानित्यस्व नकारस्य संहितायां पूर्ववद्रुत्वानुनासिकानुस्वाराः ॥</p>
<h3 id="शचयगय-परनवकय--२७-मनतर">शुचियागीये पुरोनुवाक्या  २७ मन्त्रः</h3>
<h4 id="मनतर-240">मन्त्रः</h4>
<p>अ॒ग्निश्शुचि॑व्रततम॒श्शुचि॒र्विप्र॒श्शुचि॑ᳵ क॒विः ।<br>
शुची॑ रोचत॒ आहु॑तः ॥</p>
<h5 id="टक-240">टीका</h5>
<p>27&rsquo;अग्नये शुचये&rsquo; इत्यस्य पुरोनुवाक्या - अग्निश्शुचिव्रततम इति गायत्री ॥ अयमग्निस्स्वयमेव तावत् शुचिव्रततमः शुद्धकर्मतमः शुद्धान्नतमो वा । अग्नित्वादेव सर्वमेतत्सम्बन्धि शुद्धमित्यर्थः । किङ्च - यस्मादयं विप्रः मेधावी ब्राह्मणो वा ततोपि शुचिश्शुद्धः; तदस्य द्वितीयं शुद्धिकारणमित्यर्थः । किञ्च - यतश्चायं कविः क्रान्तदर्शनः वशीकृतवाङ्मयो वा ततश्च शुचिश्शुद्धः ; तृतीयमिदं शुद्धिकारणम् । अथ चतुर्थमुच्यते - यस्मादयमाहुतः मर्यादया शास्त्रोक्तविधिना हुतस्ततोपि हेतोरिदानीं शुचिर्भूत्वा रोचते । &lsquo;गतिरनन्तरः&rsquo; इति पूर्वपदप्रकृतिस्वरत्वं ॥</p>
<h3 id="शचयगय-यजय--२८-मनतर">शुचियागीये याज्या  २८ मन्त्रः</h3>
<h4 id="मनतर-241">मन्त्रः</h4>
<p>उद॑ग्ने॒ शुच॑य॒स्तव॑ शु॒क्रा भ्राज॑न्त ईरते ।<br>
तव॒ ज्योतीꣳ॑ष्य॒र्चयः॑ ॥ [31]</p>
<h5 id="टक-241">टीका</h5>
<p>28तत्रैव याज्या - उदग्ने इति गायत्री ॥ हे अग्ने तव शुक्रास्तेजोविशेषाः शुचयश्शुद्धाः भ्राजन्तो दीप्यमानाः । व्यत्ययेन परस्मैपदम् । उदीरते उद्गच्छन्ति । ईर गतौ आदादिकः अनुदात्तेत् &lsquo;आत्मनेपदेष्वनतः&rsquo; इत्यदादेशः ।<br>
किञ्च – तवैव स्वभूतानि सर्वाणि तानि ज्योतींषि अर्चयः अर्चिषश्च त्वदीया एव । यद्वा - तवार्चयः अर्चयितारः यागादिभिराराधयितारः ज्योतींषि भवन्ति ज्योतीरूपास्सम्पद्यन्ते । अर्चेर्ण्यन्तात् &lsquo;अच इः&rsquo; इतीप्रत्ययः । यत एवं महाप्रभावस्त्वं तस्मादस्मदभिमतं शीघ्रं सम्पादयेति भावः ॥</p>
<p>इति यजुर्वेदविवरणे तृतीये चतुर्दशोनुवाकः ॥</p>
<p>इति भट्टकौशिकभास्करमिश्रविरचिते ज्ञानयज्ञाख्ये यजुर्वेदभाष्ये प्रथमे काण्डे तृतीयः प्रपाठकः ॥</p>
<p>+++( इतः परं  पठ्यमानः काण्डक्रमः भट्ट-सायण-भाष्यद्वयोपेतमूलपुस्तके नास्ति )+++</p>
<h2 id="कणडनकरमणक-">काण्डानुक्रमणिका ॥</h2>
<h3 id="अथ-कणडकरम-">अथ काण्डक्रमः ॥</h3>
<h2 id="अथ-परथमधयय">अथ प्रथमोध्यायः</h2>
<p>पुरोडाशीयमध्वरग्रहदक्षिणान्यग्न्याधेयपुनराधेये अग्न्युपस्थानमैष्टिकं याजमानं तद्विधिर्वाजपे-
यस्तद्विधी राजसूयः काम्याः पषवश्चेष्टयो दार्श्यं ब्राह्मणमुपानुवाक्यमग्निस्तद्विधिर्द्वे काण्डे पूर्वं द्विचत्वारिंशिकमुत्तरं त्रैंशिकं तदग्न्युपानुवाक्यमित्याचक्षतेऽध्वरादीनां त्रयाणां विधिर्या-<br>
ज्या राजसयविधिस्सत्रायणमश्वमेधस्तस्य क्रमः -
aपञ्चादौ सात्रिका दशिन्योनुवाकोनाः ।<br>
bषडनुवाकमाग्निकं महापृष्ठं नाम ।<br>
cद्वे त्रैंशिके दशिन्यौ ।<br>
dत्र्यानुवाकं द्विचत्वारिंशिकं दहरपृष्ठं नाम ।<br>
eत्रैंशिकोत्तमा दशिनी ।<br>
fद्विचत्वारिंशिकावनुवाकौ ।<br>
gदशिन्युत्तमश्च ।<br>
प्रवर्ग्यस्तद्विधिरग्निहोत्रविधिर्होतारस्ताद्विधिरूपहोमाः कौकिलीस्सवास्सूक्तानि नक्षत्रेष्टयः पुरोडाशविधिर्नृमेधपितृमेधौ दार्श्यं हौत्रं पाशुकं चाच्छिद्रकाण्डमश्वमेधविधिरित्येतावन्ति शाखाकाण्डानि॥<br>
उपनिषदो वेदान्तास्तास्त्रय्यसांहित्यो याज्ञिक्यो वारुण्यश्चेत्येतावत्तित्तिरिः प्रोवाच ॥<br>
अथाष्टौ काठकानि सावित्रनाचिकेतचातुर्होत्रवैश्वसृजारुणाः पञ्च चितयो दिवश्श्येनयोपामाश्चेष्टयस्स्वाध्यायब्राह्मणमष्टममथ श्लोकाः ॥</p>
<p>इति प्रथमोऽध्यायः ।</p>
<h3 id="अथ-दवतयधयय">अथ द्वितीयोध्यायः</h3>
<p>शाखादिं1 याजमानं8 च होतृन्28 हौत्रं38 च दार्शिकम्15 । <br>
तद्विधी35-9-29न्पितृमेधं37 च नवाहुः कस्य तद्विदः ॥१ ॥</p>
<p>अध्वरप्रभति2-4 त्रीणि तद्विधि20र्वाजपेयिके10-11 ।<br>
सवा32श्शुक्रियकाण्डे25-26 च नवेन्दोरिति धारणा ॥ २ ॥</p>
<p>त्रिष्वग्न्याधेयपूर्वेषु5-6-7 अग्नौ च सविधिद्वये18-19 ।<br>
विधौ चैवाग्निहोत्रस्य27 सप्तस्वग्निमृषिं विदुः ॥ ३ ॥</p>
<p>अवशिष्टानि यानि स्युः काण्डान्यन्यानि षोडश ।<br>
विश्वान्देवानृषींस्तेषु विदुर्वेदविदो जनाः ॥ ४ ॥</p>
<p>सब्राह्मणो राजसूयः पशुबन्धस्सहेष्टिभिः34 ।<br>
उपानुवाक्यं याज्याश्च अश्वमेधस्सब्राह्मणः ॥ ५ ॥</p>
<p>सत्रायणं23 चोपहोमा30स्सूक्तानि33 च सहेष्टिभिः34 । <br>
सौत्रामणी31 सहाच्छिद्रैः40 हौत्रं30 मेधश्च33 षोडश ॥ ६ ॥</p>
<p>काण्डनामोपनिषत्सु42-44 काठकाग्निषु45-48 हव्यवाट् । <br>
तदिष्टिकाण्डयो50-51र्विश्वे ब्रह्माम्नायविधा52वृषिः ॥ ७ ॥</p>
<p>ऐकाग्निको विधिः काण्डं वैश्वदेवमिति स्थित्तिः । <br>
आरण्यको49 विधिः काण्डमरुणास्तत्रदैवतम् ॥ ८ ॥</p>
<p>काण्डशेषान्यथाकाण्डं विदध्यात्तु विचक्षणः ।<br>
यथा सारस्वते पाठे ज्ञानमात्रमिहोच्यते ॥ ९ ॥</p>
<p>अथ काण्डऋषीनेतानुदकाञ्जलिभिश्शुचिः ।<br>
अव्यग्रस्तर्पयेन्नित्यमन्नैः पर्वाष्टमीषु च ॥ १० ॥</p>
<p>काण्डोपकरणेष्वेतान् पुरस्तात्सदसस्पतेः ।<br>
जुहुयात्काण्डसमाप्तौ च श्रुतिरेषा सनातनी ॥ ११ ॥</p>
<p>इति द्वितीयोध्यायः ॥</p>
<h3 id="अथ-ततयधयय">अथ तृतीयोध्यायः</h3>
<p>होतॄन्28प्रवर्ग्यकाण्डं25 च याश्चोपनिषदो42-44 विदुः । <br>
अरुणा49म्नायविधि52श्चैव काठके परिकीर्तितौ ॥ १२ ॥</p>
<p>रुद्रा नारायण43श्चैव मेधो यश्चैव पित्रियः37 । <br>
एतदारण्यकं सर्वं नाव्रती श्रोतुमर्हति ॥ १३ ॥</p>
<p>कारीर्यश्चाथ पित्र्याश्च दिवाकीर्त्येति येषु च ।<br>
रुद्रास्सन्ततिरित्येतावनुवाकौ च सात्रिकौ ॥ १४ ॥</p>
<p>होतृविध्यवसाने चानुवाकचतुष्टयम् ।<br>
सूक्तेषु सूक्तं यत्सौर्यं मेधो यश्चैव पित्रियः37 ॥ १५ ॥</p>
<p>काठकानि45-52 च सर्वाणि सर्वाण्यारण्यकानि25,28,42-44 च ।<br>
दिवाकीर्त्यानि शाखायामेतावन्तीति धारणा ॥ १६ ॥</p>
<p>कल्पे पितृविधिश्चैव प्रवर्ग्यविधिरेव च ।<br>
काठकानां विधिश्चैव करीरीविधिरेव च ॥ १७ ॥</p>
<p>अरुणाम्नायविधिश्चैव शतरुद्रविधिस्तथा ।<br>
कल्पेषु तु या आम्नाता मन्त्रास्तानप्यतन्द्रितः॥ १८ ॥</p>
<p>यथाक्रममुपाकृत्याधीयीतेति चोच्यते ।<br>
अक्षारलवणं भूमौ मुखेन पशुवत्कविः ॥ १९ ॥</p>
<p>चतूरात्रन्तु भुञ्जीत कारीर्यध्ययने व्रतम् ।<br>
कारीरीव्रतवच्चापि कालव्रतमिहोच्यते ॥ २० ॥</p>
<p>न तत्र पशुवद्भुञ्ज्यान्न च भूमाविति स्थितिः ।<br>
कालव्रतं तु यत्प्रोक्तं अग्निकाण्डे तदिष्यते ॥ २१ ॥</p>
<p>सावित्रीभ्यः प्रभृत्यूर्ध्वमौषध्यनुवाकादिति ।<br>
समित्कलापं त्र्यहमाहरन्ति मृगारेष्ट्याम् ॥ २२ ॥</p>
<p>एष्वन्येषु तु यानन्यान्यमानाचक्षते द्विजाः ।<br>
तान्यथोक्तान्यथोक्तैश्चाधीयीतेति च शासनम् ॥ २३ ॥</p>
<p>स्वाध्यायब्राह्मणं काण्डं काठके पठितो विधिः ।<br>
स्वयम्भूश्चात्र दैवत्यं सर्वभूताधिपपतिः ॥ २४ ॥</p>
<p>वैशम्पायनो यास्कायैतां प्राह पैङ्गवे ।<br>
यास्कस्तित्तिरये प्राह उखाय प्राह तित्तिरिः ॥ २५ ॥</p>
<p>उखश्शाखामिमां प्राह आत्रेयाय यशस्विने ।<br>
तेन शाखा प्रणीतेयमात्रेयीति च सोच्यते ॥ २६ ॥</p>
<p>यस्याः पदकृदात्रेयो वृत्तिकारस्तु कुण्डिनः ।<br>
तां विद्वांसो महाभागां भद्रमश्नुवते महत् ॥ २७ ॥</p>
<p>विशीर्षाणं नयात्मानमष्टपुच्छं द्विरंसकम् ।<br>
त्रिंशत्पक्षं समन्विच्छेच्छकुनिं ब्रह्मसम्भवम् ॥ २८ ॥</p>
<p>उपनिषदोस्य42-44 शिरोर्कावंसौ25-26 भुवनपतेर्नव यान्यात्मा सः । <br>
कठविहितानि विदुः पुच्छेष्टौ42-52 यदपि च शेषमतस्तौ पक्षौ ॥ २९ ॥</p>
<p>मन्त्रामा घर्म25शृङ्गोसावष्टा45-52स्योपनिषत्ककुत् ।<br>
विध्यङ्गऋषभस्स्वर्विच्चतु47र्होतृललामवान् ॥ ३० ॥</p>
<p>शाखाद्यादिं विपाप्मानं विधिमन्त्रमयं शुभम् ।<br>
सामान्यमेतं पन्थानं दिव आहुर्मनीषिणः॥ ३१ ॥</p>
<p>रहस्य42-44मूल ऋक्पर्णो यजुष्पुष्पप्रवालवान् ।<br>
यज्ञकर्मफलश्श्रीमान्विप्रभ्रमरसेवितः ॥ ३२ ॥</p>
<p>छन्दस्स्कन्धश्शाखाशाखो ब्राह्मो वृक्षस्साक्षादेषः ।<br>
यस्तं विद्यात्स ऋषिर्विप्रस्स स्वर्गच्छेदाप्त्वा कीर्तिम् ॥ ३३ ॥</p>
<p>एतानृषीन्यजुर्वेदे यः पठन्वेद वेदवित् ।<br>
ऋषीणामेति सालोक्यं स्वयम्भोश्चैति साम्यताम् स्वयम्भोश्चैति साम्यतामिति ॥ ३४ ॥</p>
<p>इति तृतीयोध्यायः ॥<br>
काण्डानुक्रमणिका सम्पूर्णा ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/saMskAra/sangrahaH/taittirIyA/saMhitA/bhaTTa-bhAskara-bhAShyam/1/3/">प्रपाठकः 3 </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: प्रपाठकः 3</li>
        
        <li>unicode_script: devanagari</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/saMskAra/issues/new" >
      प्रतिस्पन्दः
    </a>
    <div class="btn small border">
      Built on 2020 Aug 30 11:18:17 UTC. (<a href="http://google.com/search?q=11%3a18%3a17%20UTC to IST">IST</a>)</div>
    </div>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
